Genesis 1.1 (Wycliffe),Wycliffe,Old Testament,Genesis,1,1,In the bigynnyng God made of nouyt heuene and erthe.
Genesis 1.2 (Wycliffe),Wycliffe,Old Testament,Genesis,1,2,"Forsothe the erthe was idel and voide, and derknessis weren on the face of depthe; and the Spiryt of the Lord was borun on the watris."
Genesis 1.3 (Wycliffe),Wycliffe,Old Testament,Genesis,1,3,"And God seide, Liyt be maad, and liyt was maad."
Genesis 1.4 (Wycliffe),Wycliffe,Old Testament,Genesis,1,4,"And God seiy the liyt, that it was good, and he departide the liyt fro derknessis; and he clepide the liyt,"
Genesis 1.5 (Wycliffe),Wycliffe,Old Testament,Genesis,1,5,"dai, and the derknessis, nyyt. And the euentid and morwetid was maad, o daie."
Genesis 1.6 (Wycliffe),Wycliffe,Old Testament,Genesis,1,6,"And God seide, The firmament be maad in the myddis of watris, and departe watris fro watris."
Genesis 1.7 (Wycliffe),Wycliffe,Old Testament,Genesis,1,7,"And God made the firmament, and departide the watris that weren vndur the firmament fro these watris that weren on the firmament; and it was don so."
Genesis 1.8 (Wycliffe),Wycliffe,Old Testament,Genesis,1,8,"And God clepide the firmament, heuene. And the euentid and morwetid was maad, the secounde dai."
Genesis 1.9 (Wycliffe),Wycliffe,Old Testament,Genesis,1,9,"Forsothe God seide, The watris, that ben vndur heuene, be gaderid in to o place, and a drie place appere; and it was doon so."
Genesis 1.10 (Wycliffe),Wycliffe,Old Testament,Genesis,1,10,"And God clepide the drie place, erthe; and he clepide the gadryngis togidere of watris, the sees. And God seiy that it was good;"
Genesis 1.11 (Wycliffe),Wycliffe,Old Testament,Genesis,1,11,"and seide, The erthe brynge forth greene eerbe and makynge seed, and appil tre makynge fruyt bi his kynde, whos seed be in it silf on erthe; and it was doon so."
Genesis 1.12 (Wycliffe),Wycliffe,Old Testament,Genesis,1,12,"And the erthe brouyte forth greene erbe and makynge seed bi his kynde, and a tre makynge fruyt, and ech hauynge seed by his kynde. And God seiy that it was good."
Genesis 1.13 (Wycliffe),Wycliffe,Old Testament,Genesis,1,13,"And the euentid and morwetid was maad, the thridde dai."
Genesis 1.14 (Wycliffe),Wycliffe,Old Testament,Genesis,1,14,"Forsothe God seide, Liytis be maad in the firmament of heuene, and departe tho the dai and niyt; and be tho in to signes, and tymes, and daies, and yeeris;"
Genesis 1.15 (Wycliffe),Wycliffe,Old Testament,Genesis,1,15,"and shyne tho in the firmament of heuene, and liytne tho the erthe; and it was doon so."
Genesis 1.16 (Wycliffe),Wycliffe,Old Testament,Genesis,1,16,"And God made twei grete liytis, the gretter liyt that it schulde be bifore to the dai, and the lesse liyt that it schulde be bifore to the niyt;"
Genesis 1.17 (Wycliffe),Wycliffe,Old Testament,Genesis,1,17,"and God made sterris; and settide tho in the firmament of heuene, that tho schulden schyne on erthe,"
Genesis 1.18 (Wycliffe),Wycliffe,Old Testament,Genesis,1,18,"and that tho schulden be bifore to the dai and nyyt, and schulden departe liyt and derknesse. And God seiy that it was good."
Genesis 1.19 (Wycliffe),Wycliffe,Old Testament,Genesis,1,19,"And the euentid and the morwetid was maad, the fourthe dai."
Genesis 1.20 (Wycliffe),Wycliffe,Old Testament,Genesis,1,20,"Also God seide, The watris brynge forth a crepynge beeste of lyuynge soule, and a brid fleynge aboue erthe vndur the firmament of heuene."
Genesis 1.21 (Wycliffe),Wycliffe,Old Testament,Genesis,1,21,"And God made of nouyt grete whallis, and ech lyuynge soule and mouable, whiche the watris han brouyt forth in to her kyndis; and God made of nouyt ech volatile bi his kynde. And God seiy that it was good;"
Genesis 1.22 (Wycliffe),Wycliffe,Old Testament,Genesis,1,22,"and blesside hem, and seide, Wexe ye, and be ye multiplied, and fille ye the watris of the see, and briddis be multiplied on erthe."
Genesis 1.23 (Wycliffe),Wycliffe,Old Testament,Genesis,1,23,"And the euentid and the morwetid was maad, the fyuethe dai."
Genesis 1.24 (Wycliffe),Wycliffe,Old Testament,Genesis,1,24,"And God seide, The erthe brynge forth a lyuynge soul in his kynde, werk beestis, and crepynge beestis, and vnresonable beestis of erthe, bi her kyndis; and it was don so."
Genesis 1.25 (Wycliffe),Wycliffe,Old Testament,Genesis,1,25,"And God made vnresonable beestis of erthe bi her kyndes, and werk beestis, and ech crepynge beeste of erthe in his kynde. And God seiy that it was good; and seide,"
Genesis 1.26 (Wycliffe),Wycliffe,Old Testament,Genesis,1,26,"Make we man to oure ymage and liknesse, and be he souereyn to the fischis of the see, and to the volatilis of heuene, and to vnresonable beestis of erthe, and to ech creature, and to ech crepynge beest, which is moued in erthe."
Genesis 1.27 (Wycliffe),Wycliffe,Old Testament,Genesis,1,27,"And God made of nouyt a man to his ymage and liknesse; God made of nouyt a man, to the ymage of God; God made of nouyt hem, male and female."
Genesis 1.28 (Wycliffe),Wycliffe,Old Testament,Genesis,1,28,"And God blesside hem, and seide, Encreesse ye, and be ye multiplied, and fille ye the erthe, and make ye it suget, and be ye lordis to fischis of the see, and to volatilis of heuene, and to alle lyuynge beestis that ben moued on erthe."
Genesis 1.29 (Wycliffe),Wycliffe,Old Testament,Genesis,1,29,"And God seide, Lo! Y haue youe to you ech eerbe berynge seed on erthe, and alle trees that han in hem silf the seed of her kynde, that tho be in to mete to you;"
Genesis 1.30 (Wycliffe),Wycliffe,Old Testament,Genesis,1,30,"and to alle lyuynge beestis of erthe, and to ech brid of heuene, and to alle thingis that ben moued in erthe, and in whiche is a lyuynge soule, that tho haue to ete; and it was doon so."
Genesis 1.31 (Wycliffe),Wycliffe,Old Testament,Genesis,1,31,"And God seiy alle thingis whiche he made, and tho weren ful goode. And the euentid and morwetid was maad, the sixte day."
Genesis 2.1 (Wycliffe),Wycliffe,Old Testament,Genesis,2,1,"Therfor heuenes and erthe ben maad perfit, and al the ournement of tho."
Genesis 2.2 (Wycliffe),Wycliffe,Old Testament,Genesis,2,2,And God fillide in the seuenthe dai his werk which he made; and he restide in the seuenthe dai fro al his werk which he hadde maad;
Genesis 2.3 (Wycliffe),Wycliffe,Old Testament,Genesis,2,3,"and he blesside the seuenthe dai, and halewide it; for in that dai God ceesside of al his werk which he made of nouyt, that he schulde make."
Genesis 2.4 (Wycliffe),Wycliffe,Old Testament,Genesis,2,4,"These ben the generaciouns of heuene and of erthe, in the day wherynne the Lord God made heuene and erthe,"
Genesis 2.5 (Wycliffe),Wycliffe,Old Testament,Genesis,2,5,"and ech litil tre of erthe bifore that it sprong out in erthe; and he made ech erbe of the feeld bifore that it buriownede. For the Lord God had not reyned on erthe, and no man was that wrouyte erthe;"
Genesis 2.6 (Wycliffe),Wycliffe,Old Testament,Genesis,2,6,"but a welle stiede out of the erthe, and moistide al the hiyere part of erthe."
Genesis 2.7 (Wycliffe),Wycliffe,Old Testament,Genesis,2,7,"Therfor the Lord God formede man of the sliym of erthe, and brethide in to his face the brething of lijf; and man was maad in to a lyuynge soule."
Genesis 2.8 (Wycliffe),Wycliffe,Old Testament,Genesis,2,8,"Forsothe the Lord God plauntide at the bigynnyng paradis of likyng, wherynne he settide man whom he hadde formed."
Genesis 2.9 (Wycliffe),Wycliffe,Old Testament,Genesis,2,9,"And the Lord God brouyte forth of the erthe ech tre fair in siyt, and swete to ete; also he brouyte forth the tre of lijf in the middis of paradis, and the tre of kunnyng of good and of yuel."
Genesis 2.10 (Wycliffe),Wycliffe,Old Testament,Genesis,2,10,"And a ryuer yede out fro the place of likyng to moyste paradis, which ryuer is departid fro thennus in to foure heedis."
Genesis 2.11 (Wycliffe),Wycliffe,Old Testament,Genesis,2,11,"The name of the o ryuer is Fyson, thilke it is that cumpassith al the lond of Euilath, where gold cometh forth,"
Genesis 2.12 (Wycliffe),Wycliffe,Old Testament,Genesis,2,12,"and the gold of that lond is the beste, and there is foundun delium, that is, a tree of spicerie, and the stoon onychyn;"
Genesis 2.13 (Wycliffe),Wycliffe,Old Testament,Genesis,2,13,"and the name to the secounde ryuer is Gyon, thilke it is that cumpassith al the loond of Ethiopie;"
Genesis 2.14 (Wycliffe),Wycliffe,Old Testament,Genesis,2,14,"forsothe the name of the thridde ryuer is Tigris, thilke goith ayens Assiriens; sotheli the fourthe ryuer is thilke Eufrates."
Genesis 2.15 (Wycliffe),Wycliffe,Old Testament,Genesis,2,15,"Therfor the Lord God took man, and settide hym in paradis of likyng, that he schulde worche and kepe it."
Genesis 2.16 (Wycliffe),Wycliffe,Old Testament,Genesis,2,16,"And God comaundide to hym and seide, Ete thou of ech tre of paradis;"
Genesis 2.17 (Wycliffe),Wycliffe,Old Testament,Genesis,2,17,"forsothe ete thou not of the tre of kunnyng of good and of yuel; for in what euere dai thou schalt ete therof, thou schalt die bi deeth."
Genesis 2.18 (Wycliffe),Wycliffe,Old Testament,Genesis,2,18,"And the Lord God seide, It is not good that a man be aloone, make we to hym an help lijk to hym silf."
Genesis 2.19 (Wycliffe),Wycliffe,Old Testament,Genesis,2,19,"Therfor whanne alle lyuynge beestis of erthe, and alle the volatils of heuene weren formed of erthe, the Lord God brouyte tho to Adam, that he schulde se what he schulde clepe tho; for al thing that Adam clepide of lyuynge soule, thilke is the name therof."
Genesis 2.20 (Wycliffe),Wycliffe,Old Testament,Genesis,2,20,"And Adam clepide bi her names alle lyuynge thingis, and alle volatils, and alle vnresonable beestis of erthe. Forsothe to Adam was not foundun an helpere lijk hym."
Genesis 2.21 (Wycliffe),Wycliffe,Old Testament,Genesis,2,21,"Therfore the Lord God sente sleep in to Adam, and whanne he slepte, God took oon of hise ribbis, and fillide fleisch for it."
Genesis 2.22 (Wycliffe),Wycliffe,Old Testament,Genesis,2,22,"And the Lord God bildide the rib which he hadde take fro Adam in to a womman, and brouyte hir to Adam."
Genesis 2.23 (Wycliffe),Wycliffe,Old Testament,Genesis,2,23,"And Adam seide, This is now a boon of my boonys, and fleisch of my fleisch; this schal be clepid virago, for she is takun of man."
Genesis 2.24 (Wycliffe),Wycliffe,Old Testament,Genesis,2,24,"Wherfor a man schal forsake fadir and modir, and schal cleue to his wijf, and thei schulen be tweyne in o fleisch."
Genesis 2.25 (Wycliffe),Wycliffe,Old Testament,Genesis,2,25,"Forsothe euer eithir was nakid, that is, Adam and his wijf, and thei weren not aschamed."
Genesis 3.1 (Wycliffe),Wycliffe,Old Testament,Genesis,3,1,"But and the serpent was feller than alle lyuynge beestis of erthe, whiche the Lord God hadde maad. Which serpent seide to the womman, Why comaundide God to you, that ye schulden not ete of ech tre of paradis?"
Genesis 3.2 (Wycliffe),Wycliffe,Old Testament,Genesis,3,2,"To whom the womman answerde, We eten of the fruyt of trees that ben in paradis;"
Genesis 3.3 (Wycliffe),Wycliffe,Old Testament,Genesis,3,3,"sothely God commaundide to vs, that we schulden not eate of the fruyt of the tre, which is in the myddis of paradijs, and that we schulden not touche it, lest perauenture we dien."
Genesis 3.4 (Wycliffe),Wycliffe,Old Testament,Genesis,3,4,"Forsothe the serpent seide to the womman, ye schulen not die bi deeth;"
Genesis 3.5 (Wycliffe),Wycliffe,Old Testament,Genesis,3,5,"for whi God woot that in what euere dai ye schulen ete therof, youre iyen schulen be opened, and ye schulen be as Goddis, knowynge good and yuel."
Genesis 3.6 (Wycliffe),Wycliffe,Old Testament,Genesis,3,6,"Therfore the womman seiy that the tre was good, and swete to ete, and fair to the iyen, and delitable in bi holdyng; and sche took of the fruyt therof, and eet, and yaf to hir hosebande, and he eet."
Genesis 3.7 (Wycliffe),Wycliffe,Old Testament,Genesis,3,7,"And the iyen of bothe weren openid; and whanne thei knowen that thei weren nakid, thei sewden the leeues of a fige tre, and maden brechis to hem silf."
Genesis 3.8 (Wycliffe),Wycliffe,Old Testament,Genesis,3,8,"And whanne thei herden the vois of the Lord God goynge in paradijs at the wynd after myddai, Adam and his wijf hidden hem fro the face of the Lord God in the middis of the tre of paradijs."
Genesis 3.9 (Wycliffe),Wycliffe,Old Testament,Genesis,3,9,"And the Lord God clepide Adam, and seide to hym, Where art thou?"
Genesis 3.10 (Wycliffe),Wycliffe,Old Testament,Genesis,3,10,"And Adam seide, Y herde thi vois in paradijs, and Y drede, for Y was nakid, and Y hidde me."
Genesis 3.11 (Wycliffe),Wycliffe,Old Testament,Genesis,3,11,"To whom the Lord seide, Who forsothe schewide to thee that thou were nakid, no but for thou hast ete of the tre of which Y comaundide to thee that thou schuldist not ete?"
Genesis 3.12 (Wycliffe),Wycliffe,Old Testament,Genesis,3,12,"And Adam seide, The womman which thou yauest felowe to me, yaf me of the tre, and Y eet."
Genesis 3.13 (Wycliffe),Wycliffe,Old Testament,Genesis,3,13,"And the Lord seide to the womman, Whi didist thou this thing? Which answerde, The serpent disseyued me, and Y eet."
Genesis 3.14 (Wycliffe),Wycliffe,Old Testament,Genesis,3,14,"And the Lord God seide to the serpent, For thou didist this, thou schalt be cursid among alle lyuynge thingis and vnresonable beestis of erthe; thou schalt go on thi brest, and thou schalt ete erthe in alle daies of thi liif;"
Genesis 3.15 (Wycliffe),Wycliffe,Old Testament,Genesis,3,15,"Y schal sette enemytees bitwixe thee and the womman, and bitwixe thi seed and hir seed; sche schal breke thin heed, and thou schalt sette aspies to hir heele."
Genesis 3.16 (Wycliffe),Wycliffe,Old Testament,Genesis,3,16,"Also God seide to the womman, Y schal multiplie thi wretchidnessis and thi conseyuyngis; in sorewe thou schalt bere thi children; and thou schalt be vndur power of the hosebonde, and he schal be lord of thee."
Genesis 3.17 (Wycliffe),Wycliffe,Old Testament,Genesis,3,17,"Sothely God seyde to Adam, For thou herdist the voys of thi wijf, and hast ete of the tree, of which Y comaundide to thee that thou schuldist not ete, the erthe schal be cursid in thi werk; in traueylis thou schalt ete therof in alle daies of thi lijf;"
Genesis 3.18 (Wycliffe),Wycliffe,Old Testament,Genesis,3,18,"it schal brynge forth thornes and breris to thee, and thou schalt ete eerbis of the erthe;"
Genesis 3.19 (Wycliffe),Wycliffe,Old Testament,Genesis,3,19,"in swoot of thi cheer thou schalt ete thi breed, til thou turne ayen in to the erthe of which thou art takun; for thou art dust, and thou schalt turne ayen in to dust."
Genesis 3.20 (Wycliffe),Wycliffe,Old Testament,Genesis,3,20,"And Adam clepide the name of his wijf Eue, for sche was the moder of alle men lyuynge."
Genesis 3.21 (Wycliffe),Wycliffe,Old Testament,Genesis,3,21,"And the Lord God made cootis of skynnys to Adam and Eue his wijf, and clothide hem; and seide, Lo!"
Genesis 3.22 (Wycliffe),Wycliffe,Old Testament,Genesis,3,22,"Adam is maad as oon of vs, and knowith good and yuel; now therfore se ye, lest perauenture he putte his hond, and take of the tre of lijf, and ete, and lyue with outen ende."
Genesis 3.23 (Wycliffe),Wycliffe,Old Testament,Genesis,3,23,"And the Lord God sente hym out of paradijs of likyng, that he schulde worche the erthe, of which he was takun."
Genesis 3.24 (Wycliffe),Wycliffe,Old Testament,Genesis,3,24,"And God castide out Adam, and settide bifore paradis of lykyng cherubyn, and a swerd of flawme and turnynge aboute to kepe the weie of the tre of lijf."
Genesis 4.1 (Wycliffe),Wycliffe,Old Testament,Genesis,4,1,"Forsothe Adam knewe Eue his wijf, which conseyuede, and childide Cayn, and seide, Y haue gete a man bi God."
Genesis 4.2 (Wycliffe),Wycliffe,Old Testament,Genesis,4,2,"And efte sche childide his brother Abel. Forsothe Abel was a kepere of scheep, and Cayn was an erthe tilyere."
Genesis 4.3 (Wycliffe),Wycliffe,Old Testament,Genesis,4,3,"Sotheli it was don after many daies, that Cayn offride yiftis to the Lord of the fruytis of erthe;"
Genesis 4.4 (Wycliffe),Wycliffe,Old Testament,Genesis,4,4,"and Abel offride of the first gendrid of his floc, and of the fatnesse of tho. And the Lord bihelde to Abel and to the yiftis of hym;"
Genesis 4.5 (Wycliffe),Wycliffe,Old Testament,Genesis,4,5,"sotheli he bihelde not to Cayn and to hise yiftis. And Cayn was wrooth greetli, and his cheer felde doun."
Genesis 4.6 (Wycliffe),Wycliffe,Old Testament,Genesis,4,6,"And the Lord seide to hym, Whi art thou wrooth, and whi felde doun thi face?"
Genesis 4.7 (Wycliffe),Wycliffe,Old Testament,Genesis,4,7,"Whether not if thou schalt do wel, thou schalt resseyue; but if thou doist yuele, thi synne schal be present anoon in the yatis? but the desir therof schal be vndur thee, and thou schalt be lord therof."
Genesis 4.8 (Wycliffe),Wycliffe,Old Testament,Genesis,4,8,"And Cayn seide to Abel his brother, Go we out. And whanne thei weren in the feeld, Cayn roos ayens his brother Abel, and killide him."
Genesis 4.9 (Wycliffe),Wycliffe,Old Testament,Genesis,4,9,"And the Lord seide to Cayn, Where is Abel thi brother? Which answerde, Y woot not; whether Y am the kepere of my brothir?"
Genesis 4.10 (Wycliffe),Wycliffe,Old Testament,Genesis,4,10,"And God seide to Cayn, What hast thou do? the vois of the blood of thi brother crieth to me fro erthe."
Genesis 4.11 (Wycliffe),Wycliffe,Old Testament,Genesis,4,11,"Now therfor thou schalt be cursid on erthe, that openyde his mouth, and resseyuede of thin hond the blood of thi brothir."
Genesis 4.12 (Wycliffe),Wycliffe,Old Testament,Genesis,4,12,"Whanne thou schalt worche the erthe, it schal not yyue his fruytis to thee; thou schalt be vnstable of dwellyng and fleynge aboute on erthe in alle the daies of thi lijf."
Genesis 4.13 (Wycliffe),Wycliffe,Old Testament,Genesis,4,13,"And Cayn seide to the Lord, My wickidnesse is more than that Y disserue foryyuenesse; lo!"
Genesis 4.14 (Wycliffe),Wycliffe,Old Testament,Genesis,4,14,"to dai thou castist me out fro the face of the erthe; and Y schal be hid fro thi face, and Y schal be vnstable of dwellyng and fleynge aboute in erthe; therfore ech man that schal fynde me schal slee me."
Genesis 4.15 (Wycliffe),Wycliffe,Old Testament,Genesis,4,15,"And the Lord seide to hym, It schal not be don so, but ech man that schal slee Cayn shal be punyschid seuenfold. And the Lord settide a signe in Cayn, that ech man that schulde fynde hym schulde not slee hym."
Genesis 4.16 (Wycliffe),Wycliffe,Old Testament,Genesis,4,16,"And Cayn yede out fro the face of the Lord, and dwellide fleynge aboute in erthe, at the eest coost of Eden."
Genesis 4.17 (Wycliffe),Wycliffe,Old Testament,Genesis,4,17,"Forsothe Cayn knewe his wiif, which conseyuede, and childide Enoth; and Cayn bildide a citee, and clepide the name therof of the name of hise sone Enoth."
Genesis 4.18 (Wycliffe),Wycliffe,Old Testament,Genesis,4,18,"Forsothe Enoth gendride Irad, and Irad gendride Manyael, and Manyael gendride Matusael, and Matusael gendride Lameth;"
Genesis 4.19 (Wycliffe),Wycliffe,Old Testament,Genesis,4,19,"that took twei wyues, the name to o wijf was Ada, and the name to the tother was Sella."
Genesis 4.20 (Wycliffe),Wycliffe,Old Testament,Genesis,4,20,"And Ada gendride Jabel, that was the fadir of dwellers in tentis and of shepherdis;"
Genesis 4.21 (Wycliffe),Wycliffe,Old Testament,Genesis,4,21,"and the name of his brother was Tubal, he was the fadir of syngeris in harpe and orgun."
Genesis 4.22 (Wycliffe),Wycliffe,Old Testament,Genesis,4,22,"And Sella gendride Tubalcayn, that was an hamerbetere, and smyyt on alle werkis of bras and of yrun; forsothe the sistir of Tubalcayn was Neoma."
Genesis 4.23 (Wycliffe),Wycliffe,Old Testament,Genesis,4,23,"And Lameth seide to his wyues Ada and Sella, Ye wyues of Lameth, here my vois, and herkne my word; for Y haue slayn a man bi my wounde, and a yong wexynge man bi my violent betyng;"
Genesis 4.24 (Wycliffe),Wycliffe,Old Testament,Genesis,4,24,"veniaunce schal be youun seuenfold of Cayn, forsothe of Lameth seuentisithis seuensithis."
Genesis 4.25 (Wycliffe),Wycliffe,Old Testament,Genesis,4,25,"Also yit Adam knewe his wijf, and sche childide a sone, and clepide his name Seth, and seide, God hath put to me another seed for Abel, whom Cayn killide."
Genesis 4.26 (Wycliffe),Wycliffe,Old Testament,Genesis,4,26,"But also a sone was borun to Seth, which sone he clepide Enos; this Enos bigan to clepe inwardli the name of the Lord."
Genesis 5.1 (Wycliffe),Wycliffe,Old Testament,Genesis,5,1,"This is the book of generacioun of Adam, in the dai wher ynne God made man of nouyt. God made man to the ymage and licnesse of God;"
Genesis 5.2 (Wycliffe),Wycliffe,Old Testament,Genesis,5,2,"God formede hem male and female, and blesside hem, and clepide the name of hem Adam, in the day in which thei weren formed."
Genesis 5.3 (Wycliffe),Wycliffe,Old Testament,Genesis,5,3,"Forsothe Adam lyuede an hundrid yeer and thretti, and gendride a sone to his ymage and liknesse, and clepide his name Seth."
Genesis 5.4 (Wycliffe),Wycliffe,Old Testament,Genesis,5,4,"And the daies of Adam after that he gendride Seth weren maad eiyte hundrid yeer, and he gendride sones and douytris."
Genesis 5.5 (Wycliffe),Wycliffe,Old Testament,Genesis,5,5,"And al the tyme in which Adam lyuede was maad nyne hundrid yeer and thretti, and he was deed."
Genesis 5.6 (Wycliffe),Wycliffe,Old Testament,Genesis,5,6,"Also Seth lyuede an hundrid and fyue yeer, and gendride Enos."
Genesis 5.7 (Wycliffe),Wycliffe,Old Testament,Genesis,5,7,"And Seth lyuede aftir that he gendride Enos eiyte hundrid and seuen yeer, and gendride sones and douytris."
Genesis 5.8 (Wycliffe),Wycliffe,Old Testament,Genesis,5,8,"And alle the daies of Seth weren maad nyne hundrid and twelue yeer, and he was deed."
Genesis 5.9 (Wycliffe),Wycliffe,Old Testament,Genesis,5,9,"Forsothe Enos lyuede nynti yeer, and gendride Caynan;"
Genesis 5.10 (Wycliffe),Wycliffe,Old Testament,Genesis,5,10,"aftir whos birthe Enos lyuede eiyte hundrid and fiftene yeer, and gendride sones and douytris."
Genesis 5.11 (Wycliffe),Wycliffe,Old Testament,Genesis,5,11,"And alle the daies of Enos weren maad nyne hundrid and fyue yeer, and he was deed."
Genesis 5.12 (Wycliffe),Wycliffe,Old Testament,Genesis,5,12,"Also Caynan lyuyde seuenti yeer, and gendride Malalehel."
Genesis 5.13 (Wycliffe),Wycliffe,Old Testament,Genesis,5,13,"And Caynan lyuede after that he gendride Malalehel eiyte hundrid and fourti yeer, and gendride sones and douytris."
Genesis 5.14 (Wycliffe),Wycliffe,Old Testament,Genesis,5,14,"And alle the dayes of Caynan weren maad nyn hundrid and ten yeer, and he was deed."
Genesis 5.15 (Wycliffe),Wycliffe,Old Testament,Genesis,5,15,"Forsothe Malalehel lyuede sixti yeer and fyue, and gendride Jared."
Genesis 5.16 (Wycliffe),Wycliffe,Old Testament,Genesis,5,16,"And Malalehel lyuede aftir that he gendride Jared eiyte hundrid and thretti yeer, and gendride sones and douytris."
Genesis 5.17 (Wycliffe),Wycliffe,Old Testament,Genesis,5,17,"And alle the daies of Malalehel weren maad eiyte hundrid nynti and fyue yeer, and he was deed."
Genesis 5.18 (Wycliffe),Wycliffe,Old Testament,Genesis,5,18,"And Jared lyuede an hundrid and two and sixti yeer, and gendride Enoth."
Genesis 5.19 (Wycliffe),Wycliffe,Old Testament,Genesis,5,19,"And Jared lyuede aftir that he gendride Enoth eiyte hundrid yeer, and gendride sones and douytris."
Genesis 5.20 (Wycliffe),Wycliffe,Old Testament,Genesis,5,20,"And alle the dayes of Jared weren maad nyn hundrid and twei and sexti yeer, and he was deed."
Genesis 5.21 (Wycliffe),Wycliffe,Old Testament,Genesis,5,21,"Forsothe Enoth lyuede fyue and sixti yeer, and gendride Matusalem."
Genesis 5.22 (Wycliffe),Wycliffe,Old Testament,Genesis,5,22,"And Enoth yede with God; and Enoth lyuede after that he gendride Matusalem thre hundrid yeer, and gendride sones and douytris."
Genesis 5.23 (Wycliffe),Wycliffe,Old Testament,Genesis,5,23,And alle the daies of Enoth weren maad thre hundride and fyue and sexti yeer.
Genesis 5.24 (Wycliffe),Wycliffe,Old Testament,Genesis,5,24,"And Enoth yeed with God, and apperide not afterward, for God took hym awei."
Genesis 5.25 (Wycliffe),Wycliffe,Old Testament,Genesis,5,25,"Also Matusalem lyuede an hundrid and fourscoor yeer and seuene, and gendride Lameth."
Genesis 5.26 (Wycliffe),Wycliffe,Old Testament,Genesis,5,26,"And Matusalem lyuede after that he gendride Lameth seuene hundrid and fourscoor yeer and twei, and gendride sones and douytris."
Genesis 5.27 (Wycliffe),Wycliffe,Old Testament,Genesis,5,27,"And alle the daies of Matusale weren maad nyn hundrid and nyn and sixti yeer, and he was deed."
Genesis 5.28 (Wycliffe),Wycliffe,Old Testament,Genesis,5,28,"Forsothe Lameth lyuede an hundrid and fourscoor yeer and two, and gendride a sone;"
Genesis 5.29 (Wycliffe),Wycliffe,Old Testament,Genesis,5,29,"and clepide his name Noe, and seide, This man schal comforte vs of the werkis and traueilis of oure hondis, in the loond which the Lord curside."
Genesis 5.30 (Wycliffe),Wycliffe,Old Testament,Genesis,5,30,"And Lameth lyuede after that he gendride Noe fyue hundrid nynti and fyue yeer, and gendride sones and douytris."
Genesis 5.31 (Wycliffe),Wycliffe,Old Testament,Genesis,5,31,"And alle the daies of Lameth weren maad seuene hundrid thre scoor and seuentene yeer, and he was deed."
Genesis 6.1 (Wycliffe),Wycliffe,Old Testament,Genesis,6,1,"Forsothe Noe whanne he was of fyue hundrid yeer gendride Sem, Cham, and Jafeth. And whanne men bigunnen to be multiplied on erthe, and hadden gendrid douytris,"
Genesis 6.2 (Wycliffe),Wycliffe,Old Testament,Genesis,6,2,"the sones of God seiyen the douytris of men that thei weren faire, and token wyues to hem of alle whiche thei hadden chose."
Genesis 6.3 (Wycliffe),Wycliffe,Old Testament,Genesis,6,3,"And God seide, My spirit schal not dwelle in man with outen ende, for he is fleisch; and the daies of hym schulen be an hundrid and twenti yeer."
Genesis 6.4 (Wycliffe),Wycliffe,Old Testament,Genesis,6,4,"Sotheli giauntis weren on erthe in tho daies, forsothe aftir that the sones of God entriden to the douytris of men, and tho douytris gendriden; these weren myyti of the world and famouse men."
Genesis 6.5 (Wycliffe),Wycliffe,Old Testament,Genesis,6,5,"Sotheli God seiy that myche malice of men was in erthe, and that al the thouyt of herte was ententif to yuel in al tyme,"
Genesis 6.6 (Wycliffe),Wycliffe,Old Testament,Genesis,6,6,"and repentide him that he hadde maad man in erthe; and God was war bifore ayens tyme to comyng, and was touchid with sorewe of herte with ynne;"
Genesis 6.7 (Wycliffe),Wycliffe,Old Testament,Genesis,6,7,"and seide, Y schal do awei man, whom Y made of nouyt, fro the face of the erthe, fro man til to lyuynge thingis, fro crepynge beeste til to the briddis of heuene; for it repentith me that Y made hem."
Genesis 6.8 (Wycliffe),Wycliffe,Old Testament,Genesis,6,8,Forsothe Noe foond grace bifore the Lord.
Genesis 6.9 (Wycliffe),Wycliffe,Old Testament,Genesis,6,9,"These ben the generaciouns of Noe. Noe was a iust man and perfit in hise generaciouns; Noe yede with God,"
Genesis 6.10 (Wycliffe),Wycliffe,Old Testament,Genesis,6,10,"and gendride thre sones, Sem, Cam, and Jafeth."
Genesis 6.11 (Wycliffe),Wycliffe,Old Testament,Genesis,6,11,"Forsothe the erthe was corrupt bifore God, and was fillid with wickidnes."
Genesis 6.12 (Wycliffe),Wycliffe,Old Testament,Genesis,6,12,"And whanne God seiy, that the erthe was corrupt, for ech fleisch ether man hadde corrupt his weie on erthe,"
Genesis 6.13 (Wycliffe),Wycliffe,Old Testament,Genesis,6,13,"he seide to Noe, The ende of al fleisch is comen bifore me; the erthe is fillid with wickidnesse of the face of hem, and Y schal distrye hem with the erthe."
Genesis 6.14 (Wycliffe),Wycliffe,Old Testament,Genesis,6,14,"Make thou to thee a schip of trees hewun and planed; thou schalt make dwellynge placis in the schip, and thou schalt anoynte it with pitche with ynne and with outforth."
Genesis 6.15 (Wycliffe),Wycliffe,Old Testament,Genesis,6,15,"And so thou schalt make it. The lengthe of the schip schal be of thre hundrid cubitis, the brede schal be of fifti cubitis, and the hiynesse therof schal be of thretti cubitis."
Genesis 6.16 (Wycliffe),Wycliffe,Old Testament,Genesis,6,16,"Thou schalt make a wyndow in the schip, and thou schalt ende the hiynesse therof in a cubite; sotheli thou schalt sette the dore of the schip in the side binethe; thou shalt make soleris and placis of thre chaumbris in the schip."
Genesis 6.17 (Wycliffe),Wycliffe,Old Testament,Genesis,6,17,"Lo! Y schal brynge watris of diluuye ether greet flood on erthe, and Y schal sle ech fleisch in which is the spirit of lijf vndir heuene, and alle thingis that ben in erthe, schulen be wastid."
Genesis 6.18 (Wycliffe),Wycliffe,Old Testament,Genesis,6,18,"And Y schal sette my couenaunt of pees with thee; and thou schalt entre in to the schip, and thy sones, and thi wijf, and the wiues of thi sones schulen entre with thee."
Genesis 6.19 (Wycliffe),Wycliffe,Old Testament,Genesis,6,19,"And of alle lyuynge beestis of al fleisch thou schalt brynge in to the schip tweyne and tweyne, of male kynde and female, that thei lyue with thee;"
Genesis 6.20 (Wycliffe),Wycliffe,Old Testament,Genesis,6,20,"of briddis bi her kynde, and of werk beestis in her kynde, and of ech crepynge beeste of erthe, by her kynde; tweyne and tweyne of alle schulen entre with thee, that thei moun lyue."
Genesis 6.21 (Wycliffe),Wycliffe,Old Testament,Genesis,6,21,"Therfore thou schalt take with thee of alle metis that moun be etun, and thou schalt bere to gidre at thee, and tho schulen be as well to thee as to the beestis in to mete."
Genesis 6.22 (Wycliffe),Wycliffe,Old Testament,Genesis,6,22,Therfor Noe dide alle thingis whiche God comaundide to hym.
Genesis 7.1 (Wycliffe),Wycliffe,Old Testament,Genesis,7,1,"Also the Lord seide to Noe, Entre thou and al thin hous in to the schip, for Y seiy thee iust bifore me in this generacioun."
Genesis 7.2 (Wycliffe),Wycliffe,Old Testament,Genesis,7,2,"Of alle clene lyuynge beestis thou schalt take bi seuene and bi seuene, male and female; forsothe of vnclene lyuynge beestis thou schalt take bi tweyne and bi tweyne, male and female;"
Genesis 7.3 (Wycliffe),Wycliffe,Old Testament,Genesis,7,3,"but also of volatils of heuene thou schalt take, bi seuene and bi seuene, male and female, that her seed be saued on the face of al erthe."
Genesis 7.4 (Wycliffe),Wycliffe,Old Testament,Genesis,7,4,"For yit and aftir seuene daies Y schal reyne on erthe fourti daies and fourti nyytis, and Y schal do awey al substaunce which Y made, fro the face of erthe."
Genesis 7.5 (Wycliffe),Wycliffe,Old Testament,Genesis,7,5,Therfor Noe dide alle thingis whiche the Lord comaundide to hym.
Genesis 7.6 (Wycliffe),Wycliffe,Old Testament,Genesis,7,6,"And he was of sixe hundrid yeer, whanne the watris of the greet flood flowiden on erthe."
Genesis 7.7 (Wycliffe),Wycliffe,Old Testament,Genesis,7,7,"And Noe entride in to the schip, and hise sones, and hise wijf, and the wyues of his sones, entriden with him for the watris of the greet flood."
Genesis 7.8 (Wycliffe),Wycliffe,Old Testament,Genesis,7,8,"And of lyuynge beestis clene and vnclene, and of briddis of heuene, and of ech beeste which is moued on erthe,"
Genesis 7.9 (Wycliffe),Wycliffe,Old Testament,Genesis,7,9,"bi tweyne and bi tweyne, male and female entriden to Noe in to the schip, as the Lord comaundide to Noe."
Genesis 7.10 (Wycliffe),Wycliffe,Old Testament,Genesis,7,10,"And whanne seuene daies hadden passid, the watris of the greet flood flowiden on erthe."
Genesis 7.11 (Wycliffe),Wycliffe,Old Testament,Genesis,7,11,"In the sixe hundrid yeer of the lijf of Noe, in the secunde moneth, in the seuententhe dai of the moneth, alle the wellis of the greet see weren brokun, and the wyndowis of heuene weren opened,"
Genesis 7.12 (Wycliffe),Wycliffe,Old Testament,Genesis,7,12,and reyn was maad on erthe fourti daies and fourti nyytis.
Genesis 7.13 (Wycliffe),Wycliffe,Old Testament,Genesis,7,13,"In the ende of that dai Noe entride, and Sem, Cham, and Japheth, hise sones, his wijf, and the wyues of hise sones, entriden with hem into the schip."
Genesis 7.14 (Wycliffe),Wycliffe,Old Testament,Genesis,7,14,"Thei entriden, and ech beeste bi his kynde, and alle werk beestis in her kynde, and ech beeste which is moued on erthe in his kynde, and ech volatil bi his kynde; alle briddis and alle volatils entriden to Noe in to the schip,"
Genesis 7.15 (Wycliffe),Wycliffe,Old Testament,Genesis,7,15,bi tweyne and bi tweyne of ech fleisch in whiche the spirit of lijf was.
Genesis 7.16 (Wycliffe),Wycliffe,Old Testament,Genesis,7,16,"And tho that entriden, entriden male and female of ech fleisch, as God comaundide to hym. And the Lord encloside hym fro with out-forth."
Genesis 7.17 (Wycliffe),Wycliffe,Old Testament,Genesis,7,17,"And the greet flood was maad fourti daies and fourti niytis on erthe, and the watris weren multiplied, and reiseden the schip on hiy fro erthe."
Genesis 7.18 (Wycliffe),Wycliffe,Old Testament,Genesis,7,18,"The watris flowiden greetli, and filliden alle thingis in the face of erthe. Forsothe the schip was borun on the watris."
Genesis 7.19 (Wycliffe),Wycliffe,Old Testament,Genesis,7,19,"And the watris hadden maistrie greetli on erthe, and alle hiye hillis vndur alle heuene weren hilid;"
Genesis 7.20 (Wycliffe),Wycliffe,Old Testament,Genesis,7,20,the watyr was hiyere bi fiftene cubitis ouer the hilis whiche it hilide.
Genesis 7.21 (Wycliffe),Wycliffe,Old Testament,Genesis,7,21,"And ech fleisch was wastid that was moued on erthe, of briddis, of lyuynge beestis, of vnresonable beestis, and of alle reptilis that crepen on erthe."
Genesis 7.22 (Wycliffe),Wycliffe,Old Testament,Genesis,7,22,"Alle men, and alle thingis in whiche the brething of lijf was in erthe, weren deed."
Genesis 7.23 (Wycliffe),Wycliffe,Old Testament,Genesis,7,23,"And God dide awei al substaunce that was on erthe, fro man til to beeste, as wel a crepynge beeste as the briddis of heuene; and tho weren doon awei fro erthe. Forsothe Noe dwellide aloone, and thei that weren with hym in the schip."
Genesis 7.24 (Wycliffe),Wycliffe,Old Testament,Genesis,7,24,And the watris of the greet flood ouereyeden the erthe an hundrid and fifti daies.
Genesis 8.1 (Wycliffe),Wycliffe,Old Testament,Genesis,8,1,"Forsothe the Lord hadde mynde of Noe, and of alle lyuynge beestis, and of alle werk beestis, that weren with hym in the schip; and brouyte a wynd on the erthe."
Genesis 8.2 (Wycliffe),Wycliffe,Old Testament,Genesis,8,2,"And watris weren decreessid, and the wellis of the see weren closid, and the wyndowis of heuene weren closid, and reynes of heuene weren ceessid."
Genesis 8.3 (Wycliffe),Wycliffe,Old Testament,Genesis,8,3,"And watrys turneden ayen fro erthe, and yeden ayen, and bigunnen to be decreessid aftir an hundrid and fifti daies."
Genesis 8.4 (Wycliffe),Wycliffe,Old Testament,Genesis,8,4,"And the schip restide in the seuenthe monthe, in the seuene and twentithe dai of the monthe, on the hillis of Armenye."
Genesis 8.5 (Wycliffe),Wycliffe,Old Testament,Genesis,8,5,"And sotheli the watrys yeden and decresiden til to the tenthe monethe, for in the tenthe monethe, in the firste dai of the monethe, the coppis of hillis apperiden."
Genesis 8.6 (Wycliffe),Wycliffe,Old Testament,Genesis,8,6,"And whanne fourti daies weren passid, Noe openyde the wyndow of the schip which he hadde maad, and sente out a crowe,"
Genesis 8.7 (Wycliffe),Wycliffe,Old Testament,Genesis,8,7,"which yede out, and turnede not ayen til the watris weren dried on erthe."
Genesis 8.8 (Wycliffe),Wycliffe,Old Testament,Genesis,8,8,"Also Noe sente out a culuer aftir hym, to se if the watris hadden ceessid thanne on the face of erthe;"
Genesis 8.9 (Wycliffe),Wycliffe,Old Testament,Genesis,8,9,"and whanne the culuer foond not where hir foot schulde reste, sche turnede ayen to hym in to the schip, for the watris weren on al erthe; and Noe helde forth his hoond, and brouyte the culuer takun in to the schip."
Genesis 8.10 (Wycliffe),Wycliffe,Old Testament,Genesis,8,10,"Sotheli whanne othere seuene daies weren abedun aftirward, eft he leet out a culuer fro the schip;"
Genesis 8.11 (Wycliffe),Wycliffe,Old Testament,Genesis,8,11,"and sche cam to hym at euentid, and bare in hir mouth a braunche of olyue tre with greene leeuys. Therfor Noe vndirstood that the watris hadden ceessid on erthe;"
Genesis 8.12 (Wycliffe),Wycliffe,Old Testament,Genesis,8,12,"and neuerthelesse he abood seuene othere daies, and sente out a culuer, which turnede no more ayen to hym."
Genesis 8.13 (Wycliffe),Wycliffe,Old Testament,Genesis,8,13,"Therfor in the sixe hundrid and o yeer of the lijf of Noe, in the firste monethe, in the firste day of the monethe, watris weren decreessid on erthe; and Noe openede the roof of the schip, and bihelde and seiy that the face of the erthe was dried."
Genesis 8.14 (Wycliffe),Wycliffe,Old Testament,Genesis,8,14,"In the secunde monethe, in the seuene and twentithe dai of the monethe, the erthe was maad drie."
Genesis 8.15 (Wycliffe),Wycliffe,Old Testament,Genesis,8,15,Sotheli the Lord spak to Noe;
Genesis 8.16 (Wycliffe),Wycliffe,Old Testament,Genesis,8,16,"and seide, Go out of the schip, thou, and thi wijf, thi sones, and the wyues of thi sones with thee;"
Genesis 8.17 (Wycliffe),Wycliffe,Old Testament,Genesis,8,17,"and lede out with thee alle lyuynge beestis that ben at thee of ech fleisch, as wel in volatilis as in vnresonable beestis, and alle reptils that crepen on erthe; and entre ye on the erthe, encreesse ye, and be ye multiplied on erthe."
Genesis 8.18 (Wycliffe),Wycliffe,Old Testament,Genesis,8,18,"Therfor Noe yede out, and hise sones, and his wijf, and the wyues of hise sones with hym;"
Genesis 8.19 (Wycliffe),Wycliffe,Old Testament,Genesis,8,19,"but also alle lyuynge beestis, and werk beestis, and reptils that crepen on erthe, bi her kynde, yeden out of the schip."
Genesis 8.20 (Wycliffe),Wycliffe,Old Testament,Genesis,8,20,"Forsothe Noe bildide an auter to the Lord, and he took of alle clene beestis and briddis, and offride brent sacrifices on the auter."
Genesis 8.21 (Wycliffe),Wycliffe,Old Testament,Genesis,8,21,"And the Lord sauerede the odour of swetnesse, and seide to hym, Y schal no more curse the erthe for men, for the wit and thouyt of mannus herte ben redi in to yuel fro yong wexynge age; therfor Y schal no more smyte ech lyuynge soule as Y dide;"
Genesis 8.22 (Wycliffe),Wycliffe,Old Testament,Genesis,8,22,"in alle the daies of erthe, seed and ripe corn, coold and heete, somer and wyntir, nyyt and dai, shulen not reste."
Genesis 9.1 (Wycliffe),Wycliffe,Old Testament,Genesis,9,1,"And God blisside Noe and hise sones, and seide to hem, Encreesse ye, and be ye multiplied, and fille ye the erthe;"
Genesis 9.2 (Wycliffe),Wycliffe,Old Testament,Genesis,9,2,"and youre drede and tremblyng be on alle vnresonable beestis of erthe, and on alle briddis of heuene, with alle thingis that ben moued in erthe; alle fischis of the see ben youun to youre hond."
Genesis 9.3 (Wycliffe),Wycliffe,Old Testament,Genesis,9,3,"And al thing which is moued and lyueth schal be to you in to mete; Y have youe to you alle thingis as greene wortis,"
Genesis 9.4 (Wycliffe),Wycliffe,Old Testament,Genesis,9,4,"outakun that ye schulen not ete fleisch with blood,"
Genesis 9.5 (Wycliffe),Wycliffe,Old Testament,Genesis,9,5,"for Y schal seke the blood of youre lyues of the hoond of alle vnresonable beestis and of the hoond of man, of the hoond of man and of hys brother Y schal seke the lijf of man."
Genesis 9.6 (Wycliffe),Wycliffe,Old Testament,Genesis,9,6,"Who euere schedith out mannus blood, his blood schal be sched; for man is maad to the ymage of God."
Genesis 9.7 (Wycliffe),Wycliffe,Old Testament,Genesis,9,7,"Forsothe encreesse ye, and be ye multiplied, and entre ye on erthe, and fille ye it, Also the Lord seide thes thingis to Noe,"
Genesis 9.8 (Wycliffe),Wycliffe,Old Testament,Genesis,9,8,"and to his sones with him, Lo!"
Genesis 9.9 (Wycliffe),Wycliffe,Old Testament,Genesis,9,9,"Y schal make my couenaunt with you, and with your seed after you,"
Genesis 9.10 (Wycliffe),Wycliffe,Old Testament,Genesis,9,10,"and to ech lyuynge soule which is with you, as wel in briddis as in werk beestis and smale beestis of erthe, and to alle thingis that yeden out of the schip, and to alle vnresonable beestis of erthe."
Genesis 9.11 (Wycliffe),Wycliffe,Old Testament,Genesis,9,11,"Y schal make my couenaunt with you, and ech fleisch schal no more be slayn of the watris of the greet flood, nethir the greet flood distriynge al erthe schal be more."
Genesis 9.12 (Wycliffe),Wycliffe,Old Testament,Genesis,9,12,"And God seide, This is the signe of boond of pees, which Y yyue bitwixe me and you, and to ech lyuynge soule which is with you, in to euerlastynge generaciouns."
Genesis 9.13 (Wycliffe),Wycliffe,Old Testament,Genesis,9,13,"Y schal sette my bowe in the cloudis, and it schal be a signe of boond of pees bitwixe me and erthe;"
Genesis 9.14 (Wycliffe),Wycliffe,Old Testament,Genesis,9,14,"and whanne Y schal hile heuene with cloudis, my bowe schal appere in the cloudis,"
Genesis 9.15 (Wycliffe),Wycliffe,Old Testament,Genesis,9,15,"and Y schal haue mynde of my boond of pees which Y made with you, and with ech soule lyuynge, that nurschith fleisch; and the watris of the greet flood schulen no more be to do awey al fleish."
Genesis 9.16 (Wycliffe),Wycliffe,Old Testament,Genesis,9,16,"And my bowe schal be in the cloudis, and Y schal se it, and Y schal haue mynde of euerlastynge boond of pees, which is maad bitwixe God and man, and ech soul lyuynge of al fleisch which is on erthe."
Genesis 9.17 (Wycliffe),Wycliffe,Old Testament,Genesis,9,17,"And God seide to Noe, This schal be a signe of boond of pees, which Y made bitwixe me and ech fleisch on erthe."
Genesis 9.18 (Wycliffe),Wycliffe,Old Testament,Genesis,9,18,"Therfore thei that yeden out of the schip weren Noe, Sem, Cham, and Japheth; forsothe Cham, thilke is the fadir of Chanaan."
Genesis 9.19 (Wycliffe),Wycliffe,Old Testament,Genesis,9,19,"These thre weren the sones of Noe, and al the kynde of men was sowun of hem on al erthe."
Genesis 9.20 (Wycliffe),Wycliffe,Old Testament,Genesis,9,20,"And Noe, an erthe tiliere, bigan to tile the erthe, and he plauntide a viner,"
Genesis 9.21 (Wycliffe),Wycliffe,Old Testament,Genesis,9,21,"and he drank wyn, and was drunkun; and he was nakid, and lay in his tabernacle."
Genesis 9.22 (Wycliffe),Wycliffe,Old Testament,Genesis,9,22,"And whanne Cham, the fadir of Chanaan, hadde seien this thing, that is, that the schameful membris of his fadir weren maad nakid, he telde to hise tweye britheren with out forth."
Genesis 9.23 (Wycliffe),Wycliffe,Old Testament,Genesis,9,23,"And sotheli Sem and Jafeth puttiden a mentil on her schuldris, and thei yeden bacward, and hileden the schameful membris of her fadir, and her faces weren turned awei, and thei sien not the priuy membris of her fadir."
Genesis 9.24 (Wycliffe),Wycliffe,Old Testament,Genesis,9,24,"And forsothe Noe wakide of the wyn, and whanne he hadde lerned what thingis his lesse sone hadde do to hym,"
Genesis 9.25 (Wycliffe),Wycliffe,Old Testament,Genesis,9,25,"he seide, Cursid be the child Canaan, he schal be seruaunt of seruauntis to hise britheren."
Genesis 9.26 (Wycliffe),Wycliffe,Old Testament,Genesis,9,26,"And Noe seide, Blessid be the Lord God of Sem,"
Genesis 9.27 (Wycliffe),Wycliffe,Old Testament,Genesis,9,27,"and Chanaan be the seruaunt to Sem; God alarge Jafeth, and dwelle in the tabernaclis of Sem, and Chanaan be seruaunt of hym."
Genesis 9.28 (Wycliffe),Wycliffe,Old Testament,Genesis,9,28,Forsothe Noe lyuede aftir the greet flood thre hundrid and fifti yeer;
Genesis 9.29 (Wycliffe),Wycliffe,Old Testament,Genesis,9,29,"and alle the daies of hym weren fillid nyn hundrid and fifty yeer, and he was deed."
Genesis 10.1 (Wycliffe),Wycliffe,Old Testament,Genesis,10,1,"These ben the generaciouns of the sones of Noe, Sem, Cham, and Jafeth. And sones weren borun to hem aftir the greet flood."
Genesis 10.2 (Wycliffe),Wycliffe,Old Testament,Genesis,10,2,"The sones of Jafeth weren Gomer, and Magog, and Madai, and Jauan, and Tubal, and Mosoth, and Thiras."
Genesis 10.3 (Wycliffe),Wycliffe,Old Testament,Genesis,10,3,"Forsothe the sones of Gomer weren Asseneth, and Rifath, and Thogorma."
Genesis 10.4 (Wycliffe),Wycliffe,Old Testament,Genesis,10,4,"Forsothe the sones of Jauan weren Helisa, and Tharsis, Cethym, and Dodanym;"
Genesis 10.5 (Wycliffe),Wycliffe,Old Testament,Genesis,10,5,"of these sones the ylis of hethen men weren departid in her cuntrees, ech bi his langage and meynees, in hise naciouns."
Genesis 10.6 (Wycliffe),Wycliffe,Old Testament,Genesis,10,6,"Sotheli the sones of Cham weren Thus, and Mesraym, and Futh, and Chanaan."
Genesis 10.7 (Wycliffe),Wycliffe,Old Testament,Genesis,10,7,"Forsothe the sones of Thus weren Saba, and Euila, and Sabatha, and Regma, and Sabatacha. The sones of Regma weren Saba, and Dadan."
Genesis 10.8 (Wycliffe),Wycliffe,Old Testament,Genesis,10,8,"Forsothe Thus gendride Nemroth; he bigan to be myyti in erthe,"
Genesis 10.9 (Wycliffe),Wycliffe,Old Testament,Genesis,10,9,"and he was a strong huntere of men bifore the Lord; of hym a prouerbe yede out, as Nemroth, a strong huntere bifore the Lord."
Genesis 10.10 (Wycliffe),Wycliffe,Old Testament,Genesis,10,10,"Sotheli the bigynnyng of his rewme was Babiloyne, and Arach, and Archad, and Thalamye, in the lond of Sennaar."
Genesis 10.11 (Wycliffe),Wycliffe,Old Testament,Genesis,10,11,"Assur yede out of that lond, and bildide Nynyue, and stretis of the citee,"
Genesis 10.12 (Wycliffe),Wycliffe,Old Testament,Genesis,10,12,"and Chale, and Resen bitwixe Nynyue and Chale; this is a greet citee."
Genesis 10.13 (Wycliffe),Wycliffe,Old Testament,Genesis,10,13,"And sotheli Mesraym gendride Ludym, and Anamym, and Laabym, Neptuym, and Ferrusym, and Cesluym;"
Genesis 10.14 (Wycliffe),Wycliffe,Old Testament,Genesis,10,14,of which the Filisteis and Capturym camen forth.
Genesis 10.15 (Wycliffe),Wycliffe,Old Testament,Genesis,10,15,"Forsothe Chanaan gendride Sidon, his firste gendride sone, Ethei, and Jebusei,"
Genesis 10.16 (Wycliffe),Wycliffe,Old Testament,Genesis,10,16,"and Amorrei, Gergesei,"
Genesis 10.17 (Wycliffe),Wycliffe,Old Testament,Genesis,10,17,"Euei, and Arathei,"
Genesis 10.18 (Wycliffe),Wycliffe,Old Testament,Genesis,10,18,"Ceney, and Aradie, Samarites, and Amathei; and puplis of Chananeis weren sowun abrood bi these men."
Genesis 10.19 (Wycliffe),Wycliffe,Old Testament,Genesis,10,19,"And the termes of Chanaan weren maad to men comynge fro Sidon to Gerara, til to Gasa, til thou entre in to Sodom and Gomore, and Adama, and Seboyne, til to Lesa."
Genesis 10.20 (Wycliffe),Wycliffe,Old Testament,Genesis,10,20,"These weren the sones of Cham, in her kynredis, and langagis, and generaciouns, and londis, and folkis."
Genesis 10.21 (Wycliffe),Wycliffe,Old Testament,Genesis,10,21,"Also of Sem weren borun the fadris of alle the sones of Heber, and Japhet was the more brother."
Genesis 10.22 (Wycliffe),Wycliffe,Old Testament,Genesis,10,22,"The sones of Sem weren Elam, and Assur, and Arfaxath, and Lud, and Aram."
Genesis 10.23 (Wycliffe),Wycliffe,Old Testament,Genesis,10,23,"The sones of Aram weren Vs, and Hul, and Gether, and Mes."
Genesis 10.24 (Wycliffe),Wycliffe,Old Testament,Genesis,10,24,"And sotheli Arfaxath gendride Sale, of whom Heber was borun."
Genesis 10.25 (Wycliffe),Wycliffe,Old Testament,Genesis,10,25,"And twei sones weren borun to Heber, the name to o sone was Faleg, for the lond was departid in hise daies; and the name of his brothir was Jectan."
Genesis 10.26 (Wycliffe),Wycliffe,Old Testament,Genesis,10,26,"And thilke Jectan gendride Elmodad, and Salech,"
Genesis 10.27 (Wycliffe),Wycliffe,Old Testament,Genesis,10,27,"and Asamoth, Jare, and Adhuram, and Vsal,"
Genesis 10.28 (Wycliffe),Wycliffe,Old Testament,Genesis,10,28,"and Deda, and Ebal, and Abymahel, Saba, and Ofir, and Euila, and Jobab;"
Genesis 10.29 (Wycliffe),Wycliffe,Old Testament,Genesis,10,29,alle these weren the sones of Jectan.
Genesis 10.30 (Wycliffe),Wycliffe,Old Testament,Genesis,10,30,"And the habitacioun of hem was maad fro Messa, as me goith til to Sefar, an hil of the eest."
Genesis 10.31 (Wycliffe),Wycliffe,Old Testament,Genesis,10,31,"These ben the sones of Sem, bi kynredis, and langagis, and cuntrees, in her folkis."
Genesis 10.32 (Wycliffe),Wycliffe,Old Testament,Genesis,10,32,"These ben the meynees of Noe, bi her puplis and naciouns; folkis in erthe weren departid of these aftir the greet flood."
Genesis 11.1 (Wycliffe),Wycliffe,Old Testament,Genesis,11,1,"Forsothe the lond was of o langage, and of the same speche."
Genesis 11.2 (Wycliffe),Wycliffe,Old Testament,Genesis,11,2,"And whanne thei yeden forth fro the eest, thei fonden a feeld in the lond of Sennaar, and dwelliden ther ynne."
Genesis 11.3 (Wycliffe),Wycliffe,Old Testament,Genesis,11,3,"And oon seide to his neiybore, Come ye, and make we tiel stonys, and bake we tho with fier; and thei hadden tiel for stonus, and pitche for morter;"
Genesis 11.4 (Wycliffe),Wycliffe,Old Testament,Genesis,11,4,"and seiden, Come ye, and make we to vs a citee and tour, whos hiynesse stretche til to heuene; and make we solempne oure name bifor that we be departid in to alle londis."
Genesis 11.5 (Wycliffe),Wycliffe,Old Testament,Genesis,11,5,"Forsothe the Lord cam down to se the citee and tour, which the sones of Adam bildiden."
Genesis 11.6 (Wycliffe),Wycliffe,Old Testament,Genesis,11,6,"And he seide, Lo! the puple is oon, and o langage is to alle, and thei han bigunne to make this, nethir thei schulen ceesse of her thouytis, til thei fillen tho in werk; therfor come ye, go we doun,"
Genesis 11.7 (Wycliffe),Wycliffe,Old Testament,Genesis,11,7,"and scheende we there the tunge of hem, that ech man here not the voys of his neiybore."
Genesis 11.8 (Wycliffe),Wycliffe,Old Testament,Genesis,11,8,And so the Lord departide hem fro that place in to alle londis; and thei cessiden to bielde a cytee.
Genesis 11.9 (Wycliffe),Wycliffe,Old Testament,Genesis,11,9,"And therfor the name therof was clepid Babel, for the langage of al erthe was confoundide there; and fro thennus the Lord scaterede hem on the face of alle cuntrees."
Genesis 11.10 (Wycliffe),Wycliffe,Old Testament,Genesis,11,10,"These ben the generaciouns of Sem. Sem was of an hundrid yeer whanne he gendride Arfaxath, twey yeer aftir the greet flood."
Genesis 11.11 (Wycliffe),Wycliffe,Old Testament,Genesis,11,11,"And Sem lyuede aftir that he gendride Arfaxath fyue hundrid yeer, and gendride sones and douytris."
Genesis 11.12 (Wycliffe),Wycliffe,Old Testament,Genesis,11,12,"Forsothe Arfaxath lyuede fyue and thretti yeer, and gendride Sale;"
Genesis 11.13 (Wycliffe),Wycliffe,Old Testament,Genesis,11,13,"and Arfaxath lyuede aftir that he gendride Sale thre hundride and thre yeer, and gendride sones and douytris."
Genesis 11.14 (Wycliffe),Wycliffe,Old Testament,Genesis,11,14,"Also Sale lyuede thretti yeer, and gendride Heber;"
Genesis 11.15 (Wycliffe),Wycliffe,Old Testament,Genesis,11,15,"and Sale lyuede after that he gendride Heber foure hundrid and thre yeer, and gendride sones and douytris."
Genesis 11.16 (Wycliffe),Wycliffe,Old Testament,Genesis,11,16,"Sotheli Heber lyuede foure and thretti yeer, and gendride Falech;"
Genesis 11.17 (Wycliffe),Wycliffe,Old Testament,Genesis,11,17,"and Heber lyuede aftir that he gendride Falech foure hundrid and thretti yeer, and gendride sones and douytris."
Genesis 11.18 (Wycliffe),Wycliffe,Old Testament,Genesis,11,18,"Also Falech lyuede thretti yeer, and gendride Reu;"
Genesis 11.19 (Wycliffe),Wycliffe,Old Testament,Genesis,11,19,"and Falech lyuede aftir that he gendride Reu two hundrid and nyne yeer, and gendride sones and douytris."
Genesis 11.20 (Wycliffe),Wycliffe,Old Testament,Genesis,11,20,"And Reu lyuede two and thretti yeer, and gendride Saruch;"
Genesis 11.21 (Wycliffe),Wycliffe,Old Testament,Genesis,11,21,"and Reu lyuede aftir that he gendride Saruch two hundrid and seuene yeer, and gendride sones and douytris."
Genesis 11.22 (Wycliffe),Wycliffe,Old Testament,Genesis,11,22,"Sotheli Saruch lyuede thretti yeer, and gendride Nachor;"
Genesis 11.23 (Wycliffe),Wycliffe,Old Testament,Genesis,11,23,"and Saruch lyuede aftir that he gendride Nacor two hundrid yeer, and gendride sones and douytris."
Genesis 11.24 (Wycliffe),Wycliffe,Old Testament,Genesis,11,24,"Forsothe Nachor lyuede nyne and twenti yeer, and gendride Thare;"
Genesis 11.25 (Wycliffe),Wycliffe,Old Testament,Genesis,11,25,"and Nachor lyuede after that he gendride Thare an hundrid and nynetene yeer, and gendride sones and douytris."
Genesis 11.26 (Wycliffe),Wycliffe,Old Testament,Genesis,11,26,"And Thare lyuede seuenti yeer, and gendride Abram, and Nachor, and Aran."
Genesis 11.27 (Wycliffe),Wycliffe,Old Testament,Genesis,11,27,"Sotheli these ben the generaciouns of Thare. Thare gendride Abram, Nachor, and Aran. Forsothe Aran gendride Loth;"
Genesis 11.28 (Wycliffe),Wycliffe,Old Testament,Genesis,11,28,"and Aran diede bifore Thare, his fadir, in the lond of his natiuite, in Vr of Caldeis."
Genesis 11.29 (Wycliffe),Wycliffe,Old Testament,Genesis,11,29,"Forsothe Abram and Nachor weddiden wyues; the name of the wijf of Abram was Saray, and the name of the wiif of Nachor was Melcha, the douyter of Aran, fadir of Melcha and fadir of Jescha."
Genesis 11.30 (Wycliffe),Wycliffe,Old Testament,Genesis,11,30,"Sotheli Saray was bareyn, and hadde no children."
Genesis 11.31 (Wycliffe),Wycliffe,Old Testament,Genesis,11,31,"And so Thare took Abram, his sone, and Loth, the sone of Aran his sone, and Saray, his douyter in lawe, the wijf of Abram, his sone, and ledde hem out of Vr of Caldeis, that thei schulen go in to the lond of Chanaan; and thei camen til to Aran, and dwelliden there."
Genesis 11.32 (Wycliffe),Wycliffe,Old Testament,Genesis,11,32,"And the daies of Thare weren maad two hundrid yeer and fyue, and he was deed in Aran."
Genesis 12.1 (Wycliffe),Wycliffe,Old Testament,Genesis,12,1,"Forsothe the Lord seide to Abram, Go thou out of thi lond, and of thi kynrede, and of the hous of thi fadir, and come thou in to the lond which Y schal schewe to thee;"
Genesis 12.2 (Wycliffe),Wycliffe,Old Testament,Genesis,12,2,"and Y schal make thee in to a greet folk, and Y schal blisse thee, and Y schal magnyfie thi name, and thou schalt be blessid;"
Genesis 12.3 (Wycliffe),Wycliffe,Old Testament,Genesis,12,3,"Y schal blesse hem that blessen thee, and Y schal curse hem that cursen thee; and alle kynredis of erthe schulen be blessid in thee."
Genesis 12.4 (Wycliffe),Wycliffe,Old Testament,Genesis,12,4,"And so Abram yede out, as the Lord comaundide hym, and Loth yede with hym. Abram was of thre scoor yeer and fiftene whanne he yede out of Aran."
Genesis 12.5 (Wycliffe),Wycliffe,Old Testament,Genesis,12,5,"And he took Saray, his wijf, and Loth, the sone of his brother, and al the substaunce which thei hadden in possessioun, and the men whiche thei hadden bigete in Aran; and thei yeden out that thei schulen go in to the loond of Chanaan. And whanne they camen in to it,"
Genesis 12.6 (Wycliffe),Wycliffe,Old Testament,Genesis,12,6,"Abram passide thorou the lond til to the place of Sichem, and til to the noble valey. Forsothe Chananei was thanne in the lond."
Genesis 12.7 (Wycliffe),Wycliffe,Old Testament,Genesis,12,7,"Sotheli the Lord apperide to Abram, and seide to hym, Y schal yyue this lond to thi seed. And Abram bildide there an auter to the Lord, that apperide to hym."
Genesis 12.8 (Wycliffe),Wycliffe,Old Testament,Genesis,12,8,"And fro thennus he passide forth to the hil Bethel, that was ayens the eest, and settide there his tabernacle, hauynge Bethel fro the west, and Hay fro the eest. And he bildide also there an auter to the Lord, and inwardli clepide his name."
Genesis 12.9 (Wycliffe),Wycliffe,Old Testament,Genesis,12,9,And Abram yede goynge and goynge forth ouer to the south.
Genesis 12.10 (Wycliffe),Wycliffe,Old Testament,Genesis,12,10,"Sotheli hungur was maad in the lond; and Abram yede doun in to Egipt, to be a pilgrime ther, for hungur hadde maistrie in the lond."
Genesis 12.11 (Wycliffe),Wycliffe,Old Testament,Genesis,12,11,"And whanne he was nyy to entre in to Egipt, he seide to Saray, his wijf, Y knowe that thou art a fair womman,"
Genesis 12.12 (Wycliffe),Wycliffe,Old Testament,Genesis,12,12,"and that whanne Egipcians schulen se thee, thei schulen seie, it is his wijf, and thei schulen sle me, and schulen reserue thee."
Genesis 12.13 (Wycliffe),Wycliffe,Old Testament,Genesis,12,13,"Therfor, Y biseche thee, seie thou, that thou art my sistir, that it be wel to me for thee, and that my lijf lyue for loue of thee."
Genesis 12.14 (Wycliffe),Wycliffe,Old Testament,Genesis,12,14,"And so whanne Abram hadde entrid in to Egipt, Egipcians sien the womman that sche was ful fair; and the prynces telden to Farao, and preiseden hir anentis him;"
Genesis 12.15 (Wycliffe),Wycliffe,Old Testament,Genesis,12,15,and the womman was takun vp in to the hous of Farao.
Genesis 12.16 (Wycliffe),Wycliffe,Old Testament,Genesis,12,16,"Forsothe thei vsiden wel Abram for hir; and scheep, and oxun, and assis, and seruauntis, and seruauntessis, and sche assis, and camels weren to hym."
Genesis 12.17 (Wycliffe),Wycliffe,Old Testament,Genesis,12,17,"Forsothe the Lord beet Farao and his hous with moste veniaunces, for Saray, the wijf of Abram."
Genesis 12.18 (Wycliffe),Wycliffe,Old Testament,Genesis,12,18,"And Farao clepide Abram, and seide to hym, What is it that thou hast do to me? whi schewidist thou not to me, that sche was thi wijf?"
Genesis 12.19 (Wycliffe),Wycliffe,Old Testament,Genesis,12,19,"for what cause seidist thou, that sche was thi sister, that Y schulde take hir in to wife to me? Now therfor lo! thi wiif; take thou hir, and go."
Genesis 12.20 (Wycliffe),Wycliffe,Old Testament,Genesis,12,20,"And Farao comaundide to men on Abram, and thei ledden forth hym, and his wijf, and alle thingis that he hadde."
Genesis 13.1 (Wycliffe),Wycliffe,Old Testament,Genesis,13,1,"Therfore Abram stiede fro Egipt, he, and his wijf, and alle thingis that he hadde; and Loth stiede with hym, to the south coost."
Genesis 13.2 (Wycliffe),Wycliffe,Old Testament,Genesis,13,2,Forsothe he was ful riche in possessyoun of siluer and of gold.
Genesis 13.3 (Wycliffe),Wycliffe,Old Testament,Genesis,13,3,"And he turnede ayen bi the weye in which he cam fro the south in to Bethel, til to the place, in which bifore he hadde sett tabernacle, bitwixe Bethel and Hay,"
Genesis 13.4 (Wycliffe),Wycliffe,Old Testament,Genesis,13,4,"in the place of the auter which he made bifore, and inwardli clepide there the name of the Lord."
Genesis 13.5 (Wycliffe),Wycliffe,Old Testament,Genesis,13,5,"But also flockis of scheep, and droues of oxun, and tabernaclis weren to Loth, that was with Abram;"
Genesis 13.6 (Wycliffe),Wycliffe,Old Testament,Genesis,13,6,"and the lond miyte not take hem, that thei schulden dwelle togidre, for the catel of hem was myche, and thei miyten not dwelle in comyn."
Genesis 13.7 (Wycliffe),Wycliffe,Old Testament,Genesis,13,7,Wherfor also strijf was maad bitwixe the keperis of flockis of Abram and of Loth. Forsothe Chananei and Feresei dwelliden in that lond in that tyme.
Genesis 13.8 (Wycliffe),Wycliffe,Old Testament,Genesis,13,8,"Therfor Abram seide to Loth, Y biseche, that no strijf be bitwixe me and thee, and bitwixe my scheepherdis and thi scheepherdis; for we ben britheren."
Genesis 13.9 (Wycliffe),Wycliffe,Old Testament,Genesis,13,9,"Lo! al the lond is bifore thee, Y biseche, departe thou fro me; if thou go to the left side, Y schal holde the riyt side; if thou chese the riyt side, Y schal go to the left side."
Genesis 13.10 (Wycliffe),Wycliffe,Old Testament,Genesis,13,10,"And so Loth reiside hise iyen, and seiy aboute al the cuntrei of Jordan, which was al moistid, bifor that the Lord distriede Sodom and Gomorre, as paradis of the Lord, and as Egipt, as men comen in to Segor."
Genesis 13.11 (Wycliffe),Wycliffe,Old Testament,Genesis,13,11,"And Loth chees to him the cuntre aboute Jordan, and departide fro the eest; and thei weren departid ech fro his brother."
Genesis 13.12 (Wycliffe),Wycliffe,Old Testament,Genesis,13,12,"Abram dwellide in the lond of Chanaan; sotheli Loth dwellide in townes aboute Jordan, and wonide in Sodom."
Genesis 13.13 (Wycliffe),Wycliffe,Old Testament,Genesis,13,13,"Forsothe men of Sodom weren ful wickid, and synneris greetly bifore the Lord."
Genesis 13.14 (Wycliffe),Wycliffe,Old Testament,Genesis,13,14,"And the Lord seide to Abram, aftir that Loth was departid fro him, Reise thin iyen forth riyt, and se fro the place in which thou art now, to the north and south, to the eest and west;"
Genesis 13.15 (Wycliffe),Wycliffe,Old Testament,Genesis,13,15,"Y schal yyue al the lond which thou seest to thee and to thi seed, til in to with outen ende."
Genesis 13.16 (Wycliffe),Wycliffe,Old Testament,Genesis,13,16,"And Y schal make thi seed as the dust of erthe; if ony man may noumbre the dust of erthe, also he schal mowe noumbre thi seed."
Genesis 13.17 (Wycliffe),Wycliffe,Old Testament,Genesis,13,17,"Therfor rise thou, and passe thorou the lond in his lengthe and breede, for Y schal yyue it to thee."
Genesis 13.18 (Wycliffe),Wycliffe,Old Testament,Genesis,13,18,"Therfor Abram, mouynge his tabernacle, cam and dwellide bisidis the valei of Mambre, which is in Ebron; and he bildide there an auter to the Lord."
Genesis 14.1 (Wycliffe),Wycliffe,Old Testament,Genesis,14,1,"Forsothe it was don in that tyme, that Amrafel, kyng of Sennaar, and Ariok, kyng of Ponte, and Chodorlaomor, kyng of Elemytis,"
Genesis 14.2 (Wycliffe),Wycliffe,Old Testament,Genesis,14,2,"and Tadal, kyng of folkis, bigunnen batel ayens Bara, kyng of Sodom, and ayens Bersa, kyng of Gomorre, and ayens Sennaar, kyng of Adama, and ayens Semeber, kyng of Seboym, and ayens the kyng of Bale; thilke Bale is Segor."
Genesis 14.3 (Wycliffe),Wycliffe,Old Testament,Genesis,14,3,"Alle these camen togidre in to the valey of wode, which is now the see of salt."
Genesis 14.4 (Wycliffe),Wycliffe,Old Testament,Genesis,14,4,"For in twelue yeer thei seruyden Chodorlaomor, and in the threttenthe yeer thei departiden fro hym."
Genesis 14.5 (Wycliffe),Wycliffe,Old Testament,Genesis,14,5,"Therfor Chodorlaomor cam in the fourtenthe yeer, and kyngis that weren with him, and thei han smyte Rafaym in Astaroth Carnaym, and Susym with hem, and Emym in Sabe Cariathaym,"
Genesis 14.6 (Wycliffe),Wycliffe,Old Testament,Genesis,14,6,"and Choreis in the hillis of Seir, til to the feldi placis of Faran, which is in wildirnesse."
Genesis 14.7 (Wycliffe),Wycliffe,Old Testament,Genesis,14,7,"And thei turneden ayen, and camen til to the welle Mesphath; thilke is Cades. And thei han smyte al the cuntre of men of Amalec, and Amorrei, that dwellide in Asason Thamar."
Genesis 14.8 (Wycliffe),Wycliffe,Old Testament,Genesis,14,8,"And the kyng of Sodom, and the king of Gomorre, and the kyng of Adama, and the kyng of Seboym, also and the kyng of Bale, which is Segor, yeden out, and dressiden scheltrun ayens hem in the valei of wode,"
Genesis 14.9 (Wycliffe),Wycliffe,Old Testament,Genesis,14,9,"that is, ayens Chodorlaomor, kyng of Elamytis, and Thadal, kyng of folkis, and Amrafel, kyng of Sennaar, and Ariok, kyng of Ponte; foure kyngis ayens fyue."
Genesis 14.10 (Wycliffe),Wycliffe,Old Testament,Genesis,14,10,"Forsothe the valey of the wode hadde many pittis of pitche; and so the kyng of Sodom and the kyng of Gomorre turneden the backis, and felden doun there; and thei that leften fledden to the hil."
Genesis 14.11 (Wycliffe),Wycliffe,Old Testament,Genesis,14,11,"Sotheli thei token awei al the catel of Sodom and Gomorre, and alle thingis that perteynen to mete, and yeden awei;"
Genesis 14.12 (Wycliffe),Wycliffe,Old Testament,Genesis,14,12,"also and thei token awey Loth and his catel, the sone of the brother of Abram, which Loth dwellide in Sodom."
Genesis 14.13 (Wycliffe),Wycliffe,Old Testament,Genesis,14,13,"And, lo! oon that ascapide, telde to Abram Ebrew, that dwellide in the valei of Mambre of Amorrei, brother of Escol, and brother of Aner; for these maden couenaunt of pees with Abram."
Genesis 14.14 (Wycliffe),Wycliffe,Old Testament,Genesis,14,14,"And whanne Abram hadde herd this thing, that is, Loth his brothir takun, he noumbride his borun seruauntis maad redy thre hundrid and eiytene, and pursuede hem til to Dan."
Genesis 14.15 (Wycliffe),Wycliffe,Old Testament,Genesis,14,15,"And whanne his felowis weren departid, he felde on hem in the niyt, and he smoot hem, and pursuede hem til to Hoba, and Fenyce, which is at the left side of Damask."
Genesis 14.16 (Wycliffe),Wycliffe,Old Testament,Genesis,14,16,"And he brouyte ayen al the catel, and Loth his brother with his catel, also wymmen and the puple."
Genesis 14.17 (Wycliffe),Wycliffe,Old Testament,Genesis,14,17,"Sotheli the kyng of Sodom yede out in to the metyng of him, after that he turnede ayen fro sleyng of Chodorlaomor, and of kyngis that weren with him, in the valei of Sabe, which is the valey of the kyng."
Genesis 14.18 (Wycliffe),Wycliffe,Old Testament,Genesis,14,18,"And sotheli Melchisedech, kyng of Salem, brouyte forth breed and wyn, for he was the preest of hiyeste God;"
Genesis 14.19 (Wycliffe),Wycliffe,Old Testament,Genesis,14,19,"and he blesside Abram, and seide, Blessid be Abram of hiy God, that made heuene and erthe of nouyt,"
Genesis 14.20 (Wycliffe),Wycliffe,Old Testament,Genesis,14,20,"and blessid be hiy God, bi whom defendynge, enemyes ben bitakun in thin hondis. And Abram yaf tithis of alle thingis to hym."
Genesis 14.21 (Wycliffe),Wycliffe,Old Testament,Genesis,14,21,"Forsothe the kyng of Sodom seide to Abram, Yyue thou the men to me; take thou othir thingis to thee."
Genesis 14.22 (Wycliffe),Wycliffe,Old Testament,Genesis,14,22,"And Abram answerde to hym, Y reyse myn hondis to the hiy Lord God,"
Genesis 14.23 (Wycliffe),Wycliffe,Old Testament,Genesis,14,23,"Lord of heuene and of erthe, that fro the threde of oof til to the layner of the hose I schal not take of alle thingis that ben thine, lest thou seie, I made Abram riche;"
Genesis 14.24 (Wycliffe),Wycliffe,Old Testament,Genesis,14,24,"out takun these thingis whiche the yonge men eeten, and the partis of men that camen with me, Aner, Escol, and Mambre; these men schulen take her partis."
Genesis 15.1 (Wycliffe),Wycliffe,Old Testament,Genesis,15,1,"And so whanne these thingis weren don, the word of the Lord was maad to Abram bi a visioun, and seide, Abram, nyle thou drede, Y am thi defender, and thi meede is ful greet."
Genesis 15.2 (Wycliffe),Wycliffe,Old Testament,Genesis,15,2,"And Abram seide, Lord God, what schalt thou yyue to me? Y schal go with oute fre children, and this Damask, sone of Elieser, the procuratour of myn hous, schal be myn eir."
Genesis 15.3 (Wycliffe),Wycliffe,Old Testament,Genesis,15,3,"And Abram addide, Sotheli thou hast not youe seed to me, and, lo! my borun seruaunt schal be myn eir."
Genesis 15.4 (Wycliffe),Wycliffe,Old Testament,Genesis,15,4,"And anoon the word of the Lord was maad to hym, and seide, This schal not be thin eir, but thou schalt haue hym eir, that schal go out of thi wombe."
Genesis 15.5 (Wycliffe),Wycliffe,Old Testament,Genesis,15,5,"And the Lord ledde out Abram, and seide to hym, Biholde thou heuene, and noumbre thou sterris, if thou maist. And the Lord seide to Abram, So thi seed schal be."
Genesis 15.6 (Wycliffe),Wycliffe,Old Testament,Genesis,15,6,"Abram bileuede to God, and it was arettid to hym to riytfulnesse."
Genesis 15.7 (Wycliffe),Wycliffe,Old Testament,Genesis,15,7,"And God seide to hym, Y am the Lord, that ladde thee out of Vr of Caldeis, that Y schulde yyue this lond to thee, and thou schuldist haue it in possessioun."
Genesis 15.8 (Wycliffe),Wycliffe,Old Testament,Genesis,15,8,"And Abram seide, Lord God, wherbi may I wite that Y schal welde it?"
Genesis 15.9 (Wycliffe),Wycliffe,Old Testament,Genesis,15,9,"And the Lord answerde, and seide, Take thou to me a cow of thre yeer, and a geet of thre yeer, and a ram of thre yeer, a turtle also, and a culuer."
Genesis 15.10 (Wycliffe),Wycliffe,Old Testament,Genesis,15,10,"Which took alle these thingis, and departide tho bi the myddis, and settide euer eithir partis ech ayens other; but he departide not the briddis."
Genesis 15.11 (Wycliffe),Wycliffe,Old Testament,Genesis,15,11,"And foulis camen doun on the careyns, and Abram drof hem awey."
Genesis 15.12 (Wycliffe),Wycliffe,Old Testament,Genesis,15,12,"And whanne the sunne was gon doun, drede felde on Abram, and a greet hidousenesse and derk asaylide him."
Genesis 15.13 (Wycliffe),Wycliffe,Old Testament,Genesis,15,13,"And it was seid to hym, Wite thou bifore knowinge, that thi seed schal be pilgrim foure hundrid yeer in a lond not his owne, and thei schulen make hem suget to seruage, and thei schulen turment hem;"
Genesis 15.14 (Wycliffe),Wycliffe,Old Testament,Genesis,15,14,netheles Y schal deme the folk to whom thei schulen serue; and aftir these thingis thei schulen go out with greet catel.
Genesis 15.15 (Wycliffe),Wycliffe,Old Testament,Genesis,15,15,"Forsothe thou schalt go to thi fadris in pees, and schalt be biried in good age."
Genesis 15.16 (Wycliffe),Wycliffe,Old Testament,Genesis,15,16,"Sotheli in the fourthe generacioun thei schulen turne ayen hidir, for the wickidnesses of Amoreis ben not yit fillid, til to present tyme."
Genesis 15.17 (Wycliffe),Wycliffe,Old Testament,Genesis,15,17,"Therfor whanne the sunne was gon doun, a derk myst was maad, and a furneis smokynge apperide, and a laumpe of fier, and passide thorou tho departingis."
Genesis 15.18 (Wycliffe),Wycliffe,Old Testament,Genesis,15,18,"In that dai the Lord made a couenaunt of pees with Abram, and seide, Y schal yyue to thi seed this lond, fro the ryuer of Egipt til to the greet ryuer Eufrates; Cyneis,"
Genesis 15.19 (Wycliffe),Wycliffe,Old Testament,Genesis,15,19,"and Cyneseis, and Cethmoneis, and Etheis,"
Genesis 15.20 (Wycliffe),Wycliffe,Old Testament,Genesis,15,20,"and Fereseis, and Raphaym, and Amorreis,"
Genesis 15.21 (Wycliffe),Wycliffe,Old Testament,Genesis,15,21,"and Cananeis, and Gergeseis, and Jebuseis."
Genesis 16.1 (Wycliffe),Wycliffe,Old Testament,Genesis,16,1,"Therfor Sarai, wijf of Abram, hadde not gendrid fre children; but sche hadde a seruauntesse of Egipt, Agar bi name, and seide to hir hosebonde, Lo!"
Genesis 16.2 (Wycliffe),Wycliffe,Old Testament,Genesis,16,2,"the Lord hath closid me, that Y schulde not bere child; entre thou to my seruauntesse, if in hap Y schal take children, nameli of hir. And whanne he assentide to hir preiynge, sche took Agar Egipcian,"
Genesis 16.3 (Wycliffe),Wycliffe,Old Testament,Genesis,16,3,"hir seruauntesse, after ten yeer aftir that thei begunne to enhabite in the lond of Chanaan, and sche yaf Agar wiif to hir hosebonde."
Genesis 16.4 (Wycliffe),Wycliffe,Old Testament,Genesis,16,4,"And Abram entride to Agar; and Agar seiy that sche hadde conseyued, and sche dispiside hir ladi."
Genesis 16.5 (Wycliffe),Wycliffe,Old Testament,Genesis,16,5,"And Saray seide to Abram, Thou doist wickidli ayens me; I yaf my seruauntesse in to thi bosum, which seeth, that sche conseyuede, and dispisith me; the Lord deme betwixe me and thee."
Genesis 16.6 (Wycliffe),Wycliffe,Old Testament,Genesis,16,6,"And Abram answerde and seide to hir, Lo! thi seruauntesse is in thin hond; vse thou hir as it likith. Therfor for Sarai turmentide hir, sche fledde awei."
Genesis 16.7 (Wycliffe),Wycliffe,Old Testament,Genesis,16,7,"And whanne the aungel of the Lord hadde founde hir bisidis a welle of watir in wildernesse, which welle is in the weie of Sur in deseert,"
Genesis 16.8 (Wycliffe),Wycliffe,Old Testament,Genesis,16,8,"he seide to hir, Fro whennus comest thou Agar, the seruauntesse of Sarai, and whidur goist thou? Which answerde, Y fle fro the face of Sarai my ladi."
Genesis 16.9 (Wycliffe),Wycliffe,Old Testament,Genesis,16,9,"And the aungel of the Lord seide to hir, Turne thou ayen to thi ladi, and be thou mekid vndur hir hondis."
Genesis 16.10 (Wycliffe),Wycliffe,Old Testament,Genesis,16,10,"And eft he seide, Y multipliynge schal multiplie thi seed, and it schal not be noumbrid for multitude."
Genesis 16.11 (Wycliffe),Wycliffe,Old Testament,Genesis,16,11,"And aftirward he seide, Lo! thou hast conseyued, and thou schalt bere a sone, and thou schalt clepe his name Ismael, for the Lord hath herd thi turment;"
Genesis 16.12 (Wycliffe),Wycliffe,Old Testament,Genesis,16,12,"this schal be a wielde man; his hond schal be ayens alle men, and the hondis of alle men schulen be ayens him; and he schal sette tabernaclis euene ayens alle his britheren."
Genesis 16.13 (Wycliffe),Wycliffe,Old Testament,Genesis,16,13,"Forsothe Agar clepide the name of the Lord that spak to hir, Thou God that seiyest me; for sche seide, Forsothe here Y seiy the hynderere thingis of him that siy me."
Genesis 16.14 (Wycliffe),Wycliffe,Old Testament,Genesis,16,14,"Therfor sche clepide thilke pit, the pit of hym that lyueth and seeth me; thilk pit is bitwixe Cades and Barad."
Genesis 16.15 (Wycliffe),Wycliffe,Old Testament,Genesis,16,15,"And Agar childide a sone to Abram, which clepide his name Ismael."
Genesis 16.16 (Wycliffe),Wycliffe,Old Testament,Genesis,16,16,"Abram was of eiyti yeere and sixe, whanne Agar childide Ysmael to hym."
Genesis 17.1 (Wycliffe),Wycliffe,Old Testament,Genesis,17,1,"Forsothe aftir that Abram bigan to be of nynti yeer and nyne, the Lord apperide to hym, and seide to him, Y am Almyyti God; go thou bifore me, and be thou perfit;"
Genesis 17.2 (Wycliffe),Wycliffe,Old Testament,Genesis,17,2,and Y schal sette my couenaunt of pees bitwixe me and thee; and Y schal multiplie thee ful greetli.
Genesis 17.3 (Wycliffe),Wycliffe,Old Testament,Genesis,17,3,And Abram felde doun lowe on his face.
Genesis 17.4 (Wycliffe),Wycliffe,Old Testament,Genesis,17,4,"And God seide to hym, Y am, and my couenaunt of pees is with thee, and thou schalt be the fadir of many folkis;"
Genesis 17.5 (Wycliffe),Wycliffe,Old Testament,Genesis,17,5,"and thi name schal no more be clepid Abram, but thou schalt be clepid Abraham, for Y haue maad thee fadir of many folkis;"
Genesis 17.6 (Wycliffe),Wycliffe,Old Testament,Genesis,17,6,"and Y schal make thee to wexe ful greetli, and Y schal sette thee in folkis, and kyngis schulen go out of thee;"
Genesis 17.7 (Wycliffe),Wycliffe,Old Testament,Genesis,17,7,"and Y schal make my couenaunt bitwixe me and thee, and bitwixe thi seed after thee, in her generaciouns, bi euerlastynge bond of pees, that Y be thi God, and of thi seed after thee;"
Genesis 17.8 (Wycliffe),Wycliffe,Old Testament,Genesis,17,8,"and Y schal yyue to thee and to thi seed after thee the lond of thi pilgrymage, al the lond of Chanaan, in to euerlastynge possessioun, and Y schal be the God of hem."
Genesis 17.9 (Wycliffe),Wycliffe,Old Testament,Genesis,17,9,"God seide eft to Abraham, And therfor thou schalt kepe my couenaunt, and thi seed after thee, in her generaciouns."
Genesis 17.10 (Wycliffe),Wycliffe,Old Testament,Genesis,17,10,"This is my couenaunt, which ye schulen kepe bitwixe me and you, and thi seed after thee; ech male kynde of you schal be circumcidid,"
Genesis 17.11 (Wycliffe),Wycliffe,Old Testament,Genesis,17,11,"and ye schulen circumside the fleisch of youre mannes yeerd, that it be in to a signe of boond of pees bytwixe me and you."
Genesis 17.12 (Wycliffe),Wycliffe,Old Testament,Genesis,17,12,"A yong child of eiyte daies schal be circumsidid in you, al male kynde in youre generaciouns, as wel a borun seruaunt as a seruaunt bouyt schal be circumsidid, and who euere is of youre kynrede he schal be circumsidid;"
Genesis 17.13 (Wycliffe),Wycliffe,Old Testament,Genesis,17,13,and my couenaunt schal be in youre fleisch in to euerlastynge boond of pees.
Genesis 17.14 (Wycliffe),Wycliffe,Old Testament,Genesis,17,14,"A man whos fleisch of his yerde schal not be circumsidid, thilke man schal be doon a wei fro his puple; for he made voide my couenaunt."
Genesis 17.15 (Wycliffe),Wycliffe,Old Testament,Genesis,17,15,"Also God seide to Abraham, Thou schalt not clepe Saray, thi wijf, Sarai, but Sara;"
Genesis 17.16 (Wycliffe),Wycliffe,Old Testament,Genesis,17,16,"and Y schal blesse hir, and of hir I schal yyue to thee a sone, whom I schal blesse, and he schal be in to naciouns, and kyngis of puplis schulen be borun of hym."
Genesis 17.17 (Wycliffe),Wycliffe,Old Testament,Genesis,17,17,"Abraham felde doun on his face, and leiyede in his hert, and seide, Gessist thou, whethir a sone schal be borun to a man of an hundrid yeer, and Sara of nynti yeer schal bere child?"
Genesis 17.18 (Wycliffe),Wycliffe,Old Testament,Genesis,17,18,"And he seide to the Lord, Y wolde that Ismael lyue bifore thee."
Genesis 17.19 (Wycliffe),Wycliffe,Old Testament,Genesis,17,19,"And the Lord seide to Abraham, Sara, thi wijf, schal bere a sone to thee, and thou schalt clepe his name Ysaac, and Y schal make my couenaunt to hym in to euerlastynge boond of pees, and to his seed aftir hym;"
Genesis 17.20 (Wycliffe),Wycliffe,Old Testament,Genesis,17,20,"also on Ysmael Y haue herd thee, lo! Y schal blesse him, and Y schal encreesse, and Y schal multiplie him greetli; he schal gendre twelue dukis, and Y schal make hym in to a greet folk."
Genesis 17.21 (Wycliffe),Wycliffe,Old Testament,Genesis,17,21,"Forsothe Y schal make my couenaunt to Ysaac, whom Sare schal childe to thee in this tyme in the tother yeer."
Genesis 17.22 (Wycliffe),Wycliffe,Old Testament,Genesis,17,22,"And whanne the word of the spekere with hym was endid, God stiede fro Abraham."
Genesis 17.23 (Wycliffe),Wycliffe,Old Testament,Genesis,17,23,"Forsothe Abraham took Ismael, his sone, and alle the borun seruauntis of his hous, and alle which he hadde bouyte, alle the malis of alle men of his hous, and circumsidide the fleisch of her yerde, anoon in that dai, as the Lord comaundide him."
Genesis 17.24 (Wycliffe),Wycliffe,Old Testament,Genesis,17,24,"Abraham was of nynti yeer and nyne whanne he circumsidide the fleisch of his yeerd,"
Genesis 17.25 (Wycliffe),Wycliffe,Old Testament,Genesis,17,25,"and Ismael, his sone, hadde fillid threttene yeer in the tyme of his circumsicioun."
Genesis 17.26 (Wycliffe),Wycliffe,Old Testament,Genesis,17,26,"Abraham was circumsidid in the same day, and Ismael his sone,"
Genesis 17.27 (Wycliffe),Wycliffe,Old Testament,Genesis,17,27,"and alle men of his hows, as wel borun seruauntis as bouyt and aliens, weren circumcidid togidre."
Genesis 18.1 (Wycliffe),Wycliffe,Old Testament,Genesis,18,1,"Forsothe in the valei of Mambre the Lord apperide to Abraham, sittynge in the dore of his tabernacle, in thilke heete of the dai."
Genesis 18.2 (Wycliffe),Wycliffe,Old Testament,Genesis,18,2,"And whanne he hadde reisid his iyen, thre men apperiden to hym, and stoden nyy hym. And whanne he hadde seyn hem, he ran fro the dore of his tabernacle in to the meting of hem, and he worschipide on erthe,"
Genesis 18.3 (Wycliffe),Wycliffe,Old Testament,Genesis,18,3,"and seide, Lord, if Y haue founde grace in thin iyen, passe thou not thi seruaunt,"
Genesis 18.4 (Wycliffe),Wycliffe,Old Testament,Genesis,18,4,"but I schal brynge a litil watir, and youre feet be waischid, and reste ye vndur the tre;"
Genesis 18.5 (Wycliffe),Wycliffe,Old Testament,Genesis,18,5,"and Y schal sette a mussel of breed, and youre herte be coumfortid; aftirward ye schulen passe; for herfor ye bowiden to youre seruaunt. Whiche seiden, Do thou as thou hast spoke."
Genesis 18.6 (Wycliffe),Wycliffe,Old Testament,Genesis,18,6,"Abraham hastide in to the tabernacle, to Sare, and seide to hir, Hast thou, meddle thou thre half buschelis of clene flour; and make thou looues bakun vndur aischis."
Genesis 18.7 (Wycliffe),Wycliffe,Old Testament,Genesis,18,7,"Forsothe he ran to the droue of beestis, and took therof a calf moost tendre and best, and yaf to a child, which hastide, and sethede the calfe;"
Genesis 18.8 (Wycliffe),Wycliffe,Old Testament,Genesis,18,8,"and he took botere, and mylk, and the calf which he hadde sode, and settide bifore hem; forsothe Abraham stood bisidis hem vndur the tre."
Genesis 18.9 (Wycliffe),Wycliffe,Old Testament,Genesis,18,9,"And whanne thei hadden ete, thei seiden to hym, Where is Sare thi wijf? He answerde, Lo! sche is in the tabernacle."
Genesis 18.10 (Wycliffe),Wycliffe,Old Testament,Genesis,18,10,"To whom the Lord seide, Y schal turne ayen, and Y schal come to thee in this tyme, if Y lyue; and Sare, thi wijf, schal haue a sone. Whanne this was herd, Sare leiyede bihynde the dore of the tabernacle."
Genesis 18.11 (Wycliffe),Wycliffe,Old Testament,Genesis,18,11,"Forsothe bothe weren olde, and of greet age, and wommans termes ceessiden to be maad to Sare."
Genesis 18.12 (Wycliffe),Wycliffe,Old Testament,Genesis,18,12,"And she leiyede, seiynge pryueli, after that Y wexede eld, and my lord is eld, schal Y yyue diligence to lust?"
Genesis 18.13 (Wycliffe),Wycliffe,Old Testament,Genesis,18,13,"Forsothe the Lord seide to Abraham, Whi leiyeth Sare, thi wijf, seiynge, whether Y an eld womman schal bere child verili?"
Genesis 18.14 (Wycliffe),Wycliffe,Old Testament,Genesis,18,14,"whether ony thing is hard to God? Bi the biheeste Y schal turne ayen to thee in this same tyme, if Y lyue; and Sara schal haue a sone."
Genesis 18.15 (Wycliffe),Wycliffe,Old Testament,Genesis,18,15,"Sare was aferd for drede, and denyede, seiynge, Y leiyede not. Forsothe the Lord seide, It is not so, but thou leiyedist."
Genesis 18.16 (Wycliffe),Wycliffe,Old Testament,Genesis,18,16,"Therfor whanne the men hadden risen fro thennus, thei dressiden the iyen ayens Sodom; and Abraham yede to gidre, ledynge hem forth."
Genesis 18.17 (Wycliffe),Wycliffe,Old Testament,Genesis,18,17,"And the Lord seide, Wher Y mowe hele fro Abraham what thingis Y schal do,"
Genesis 18.18 (Wycliffe),Wycliffe,Old Testament,Genesis,18,18,"sithen he schal be in to a greet folk and moost strong, and alle naciouns of erthe schulen be blessid in hym?"
Genesis 18.19 (Wycliffe),Wycliffe,Old Testament,Genesis,18,19,"For Y woot that Abraham schal comaunde hise children, and his hows after hym, that thei kepe the weie of the Lord, and that thei do riytfulnesse and dom, that the Lord bringe for Abraham alle thingis whiche he spak to Abraham."
Genesis 18.20 (Wycliffe),Wycliffe,Old Testament,Genesis,18,20,"And so the Lord seide, The cry of men of Sodom and of men of Gomorre is multiplied, and her synne is agreggid greetli; Y schal come doun,"
Genesis 18.21 (Wycliffe),Wycliffe,Old Testament,Genesis,18,21,"and schal se whether thei han fillid in werk the cry that cam to me, that Y wite whether it is not so."
Genesis 18.22 (Wycliffe),Wycliffe,Old Testament,Genesis,18,22,"And thei turneden han fro thennus, and yeden to Sodom. Abraham sotheli stood yit bifore the Lord,"
Genesis 18.23 (Wycliffe),Wycliffe,Old Testament,Genesis,18,23,"and neiyede, and seide, Whether thou schalt leese a iust man with the wickid man?"
Genesis 18.24 (Wycliffe),Wycliffe,Old Testament,Genesis,18,24,"if fifti iust men ben in the citee, schulen thei perische togidere, and schalt thou not spare that place for fifti iust men, if thei ben ther ynne?"
Genesis 18.25 (Wycliffe),Wycliffe,Old Testament,Genesis,18,25,"Fer be it fro thee that thou do this thing, and sle a iust man with a wickid man, and that a iust man be maad as a wickid man; this is not thin that demest al erthe; thou schalt not make this doom."
Genesis 18.26 (Wycliffe),Wycliffe,Old Testament,Genesis,18,26,"And the Lord seide to him, If Y schal fynde in Sodom fifti iust men in the myddis of the citee, Y schal foryyue to al the place for hem."
Genesis 18.27 (Wycliffe),Wycliffe,Old Testament,Genesis,18,27,"Abraham answerde and seide, For Y bigan onys, Y schal speke to my Lord, sithen Y am dust and aische;"
Genesis 18.28 (Wycliffe),Wycliffe,Old Testament,Genesis,18,28,"what if lesse than fifti iust men bi fyue ben, schalt thou do a wey al the cite for fyue and fourti? And the Lord seide, Y schal not do a wei, if I schal fynde fyue and fourti there."
Genesis 18.29 (Wycliffe),Wycliffe,Old Testament,Genesis,18,29,"And eft Abraham seide to hym, But if fourti ben there, what schalt thou do? The Lord seide, Y schal not smyte for fourti."
Genesis 18.30 (Wycliffe),Wycliffe,Old Testament,Genesis,18,30,"Abraham seide, Lord, Y biseche, take thou not to indignacioun, if Y speke; what if thretti be foundun there? The Lord answerde, Y schal not do, if Y schal fynde thretti there."
Genesis 18.31 (Wycliffe),Wycliffe,Old Testament,Genesis,18,31,"Abraham seide, For Y bigan onys, Y schal speke to my Lord; what if twenti be foundun there? The Lord seide, Y schal not sle for twenti."
Genesis 18.32 (Wycliffe),Wycliffe,Old Testament,Genesis,18,32,"Abraham seide, Lord, Y biseche, be thou not wrooth, if Y speke yit onys; what if ten be founden there? The Lord seide, Y schal not do a wey for ten."
Genesis 18.33 (Wycliffe),Wycliffe,Old Testament,Genesis,18,33,"The Lord yede forth, after that he ceesside to speke to Abraham, and Abraham turnede ayen in to his place."
Genesis 19.1 (Wycliffe),Wycliffe,Old Testament,Genesis,19,1,"And tweyne aungels camen to Sodom in the euentide, while Loth sat in the yatis of the citee. And whanne he hadde seyn hem, he roos, and yede ayens hem, and worschipide lowe to erthe,"
Genesis 19.2 (Wycliffe),Wycliffe,Old Testament,Genesis,19,2,"and seide, My lordis, Y biseche, bowe ye in to the hous of youre child, and dwelle ye there; waische ye youre feet, and in the morewtid ye schulen go in to youre weie. Whiche seiden, Nay, but we schulen dwelle in the street."
Genesis 19.3 (Wycliffe),Wycliffe,Old Testament,Genesis,19,3,"He constreynede hem greetli, that thei schulden turne to hym. And whanne thei weren entrid in to his hous, he made a feeste, he bakide therf breed, and thei eten."
Genesis 19.4 (Wycliffe),Wycliffe,Old Testament,Genesis,19,4,"Forsothe bifore that thei yeden to sleepe, men of the citee compassiden his hows, fro a child til to an eld man, al the puple togidre;"
Genesis 19.5 (Wycliffe),Wycliffe,Old Testament,Genesis,19,5,"and thei clepiden Loth, and seiden to him, Where ben the men that entriden to thee to nyyt? brynge hem out hidur, that we knowe hem."
Genesis 19.6 (Wycliffe),Wycliffe,Old Testament,Genesis,19,6,"And Loth yede out to hem bihynde the bak, and closide the dore,"
Genesis 19.7 (Wycliffe),Wycliffe,Old Testament,Genesis,19,7,"and seide, Y biseche, nyle ye, my britheren, nyle ye do this yuel."
Genesis 19.8 (Wycliffe),Wycliffe,Old Testament,Genesis,19,8,"Y haue twey douytris, that knewen not yit man; Y schal lede out hem to you, and mys vse ye hem as it plesith you, so that ye doon noon yuel to these men, for thei entriden vndur the schadewe of my roof."
Genesis 19.9 (Wycliffe),Wycliffe,Old Testament,Genesis,19,9,"And thei seiden, Go thou fro hennus. And eft thei seiden, Thou entridist as a comelyng; wher that thou deme? therfor we schulen turment thee more than these. And thei diden violentli to Loth ful greetli. Thanne it was nyy that thei wolden breke the doris; and lo!"
Genesis 19.10 (Wycliffe),Wycliffe,Old Testament,Genesis,19,10,"the men puttiden hoond, and ledden in Loth to hem, and thei closiden the dore."
Genesis 19.11 (Wycliffe),Wycliffe,Old Testament,Genesis,19,11,"And thei smyten with blyndenesse hem that weren withoutforth, fro the leest til to the moost; so that thei myyten not fynde the dore."
Genesis 19.12 (Wycliffe),Wycliffe,Old Testament,Genesis,19,12,"Forsothe thei seiden to Loth, Hast thou here ony man of thine, hosebonde of thi douyter, ethir sones, ethir douytris; lede thou out of this citee alle men that ben thine,"
Genesis 19.13 (Wycliffe),Wycliffe,Old Testament,Genesis,19,13,"for we schulen do a wey this place, for the cry of hem encreesside bifor the Lord, which sente vs that we leese hem."
Genesis 19.14 (Wycliffe),Wycliffe,Old Testament,Genesis,19,14,"And so Loth yede out, and spak to the hosebondys of his douytris, that schulden take hise douytris, and seide, Rise ye, and go ye out of this place; for the Lord schal do awey this citee. And he was seyn to hem to speke as pleiynge."
Genesis 19.15 (Wycliffe),Wycliffe,Old Testament,Genesis,19,15,"And whanne the morewtid was, the aungels constreyneden hym, and seiden, Rise thou, and take thi wijf, and thi twey douytris whiche thou hast, lest also thou perische to gidere in the synne of the citee."
Genesis 19.16 (Wycliffe),Wycliffe,Old Testament,Genesis,19,16,"While he dissymelide, thei token his hond, and the hond of his wijf, and of his twey doutris; for the Lord sparide hym."
Genesis 19.17 (Wycliffe),Wycliffe,Old Testament,Genesis,19,17,"And thei ledden out hym, and settiden with out the citee. There thei spaken to him, and seiden, Saue thou thi lijf; nyle thou biholde bihynde thi bac, nether stond thou in al the cuntre aboute, but make thee saaf in the hil; lest also thou perische togidere."
Genesis 19.18 (Wycliffe),Wycliffe,Old Testament,Genesis,19,18,"And Loth seide to hem, My lord, Y biseche,"
Genesis 19.19 (Wycliffe),Wycliffe,Old Testament,Genesis,19,19,"for thi seruaunt hath founde grace bifore thee, and thou hast magnyfied thi grace and mercy, which thou hast do with me, that thou schuldist saue my lijf; Y may not be saued in the hil, lest perauenture yuel take me, and Y die;"
Genesis 19.20 (Wycliffe),Wycliffe,Old Testament,Genesis,19,20,"a litil citee is here bisidis, to which Y may fle, and Y schal be saued ther ynne; where it is not a litil citee? and my soule schal lyue ther ynne."
Genesis 19.21 (Wycliffe),Wycliffe,Old Testament,Genesis,19,21,"And he seide to Loth, Lo! also in this Y haue resseyued thi preieris, that Y distrye not the citee, for which thou hast spoke;"
Genesis 19.22 (Wycliffe),Wycliffe,Old Testament,Genesis,19,22,"haste thou, and be thou saued there, for Y may not do ony thing til thou entre thidur. Therfor the name of that citee was clepid Segor."
Genesis 19.23 (Wycliffe),Wycliffe,Old Testament,Genesis,19,23,"The sunne roos on erthe, and Loth entride in to Segor."
Genesis 19.24 (Wycliffe),Wycliffe,Old Testament,Genesis,19,24,"Therfor the Lord reynede on Sodom and Gomorre brynston and fier, fro the Lord fro heuene,"
Genesis 19.25 (Wycliffe),Wycliffe,Old Testament,Genesis,19,25,"and distriede these citees, and al the cuntrey aboute; he destriede alle enhabiters of citees, and all grene thingis of erthe."
Genesis 19.26 (Wycliffe),Wycliffe,Old Testament,Genesis,19,26,"And his wijf lokide abac, and was turned in to an ymage of salt."
Genesis 19.27 (Wycliffe),Wycliffe,Old Testament,Genesis,19,27,"Forsothe Abraham risynge eerly, where he stood bifore with the Lord, bihelde Sodom and Gomorre,"
Genesis 19.28 (Wycliffe),Wycliffe,Old Testament,Genesis,19,28,"and al the lond of that cuntrey; and he seiy a deed sparcle stiynge fro erthe, as the smoke of a furneis."
Genesis 19.29 (Wycliffe),Wycliffe,Old Testament,Genesis,19,29,"For whanne God distriede the citees of that cuntrey, he hadde mynde of Abraham, and delyuerede Loth fro destriynge of the citees in whiche he dwellide."
Genesis 19.30 (Wycliffe),Wycliffe,Old Testament,Genesis,19,30,"And Loth stiede fro Segor, and dwellide in the hil, and hise twey douytris with him, for he dredde to dwelle in Segor; and he dwellide in a denne, he and his twey douytris with hym."
Genesis 19.31 (Wycliffe),Wycliffe,Old Testament,Genesis,19,31,"And the more douytre seide to the lasse, Oure fadre is eld, and no man is left in erthe, that may entre to vs, bi the custom of al erthe;"
Genesis 19.32 (Wycliffe),Wycliffe,Old Testament,Genesis,19,32,"come thou, make we him drunkun of wyn, and slepe we with him, that we moun kepe seed of oure fadir."
Genesis 19.33 (Wycliffe),Wycliffe,Old Testament,Genesis,19,33,"And so thei yauen to her fadir to drynke wyn in that nyyt, and the more douyter entrede, and slepte with hir fadir; and he feelide not, nethir whanne the douytir lay doun, nether whanne sche roos."
Genesis 19.34 (Wycliffe),Wycliffe,Old Testament,Genesis,19,34,"And in the tothir dai the more douytir seide to the lasse, Lo! Y slepte yistirdai with my fadir, yyue we to hym to drynk wyn also in this nyyt; and thou schalt slepe with hym, that we saue seed of oure fadir."
Genesis 19.35 (Wycliffe),Wycliffe,Old Testament,Genesis,19,35,"And thei yauen to her fadir also in that nyyt to drynke wyn, and the lesse douytir entride, and slepte with him; and sotheli he feelide not thanne whanne sche lay doun, nether whanne sche roos."
Genesis 19.36 (Wycliffe),Wycliffe,Old Testament,Genesis,19,36,Therfor the twei douytris of Loth conseyuede of hir fadir.
Genesis 19.37 (Wycliffe),Wycliffe,Old Testament,Genesis,19,37,"And the more douytre childide a sone, and clepide his name Moab; he is the fadir of men of Moab til in to present dai."
Genesis 19.38 (Wycliffe),Wycliffe,Old Testament,Genesis,19,38,"And the lesse douyter childide a sone, and clepide his name Amon, that is, the sone of my puple; he is the fadir of men of Amon til to day."
Genesis 20.1 (Wycliffe),Wycliffe,Old Testament,Genesis,20,1,"Abraham yede forth fro thennus in to the lond of the south, and dwellide bitwixe Cades and Sur, and was a pilgrym in Geraris;"
Genesis 20.2 (Wycliffe),Wycliffe,Old Testament,Genesis,20,2,"and he seide of Sare, his wijf, Sche is my sistir. Therfor Abymalec, kyng of Gerare, sente, and took hir."
Genesis 20.3 (Wycliffe),Wycliffe,Old Testament,Genesis,20,3,"Sotheli God cam to Abymalec bi a sweuene in the nyyt, and seide to hym, Lo! thou schalt die, for the wooman which thou hast take, for sche hath an hosebond."
Genesis 20.4 (Wycliffe),Wycliffe,Old Testament,Genesis,20,4,"Forsothe Abymalech touchide not hir; and he seide, Lord, whether thou schalt sle folc vnkunnynge and iust?"
Genesis 20.5 (Wycliffe),Wycliffe,Old Testament,Genesis,20,5,"Whether he seide not to me, Sche is my sistir, and sche seide, He is my brother? In the symplenesse of myn herte, and in the clennesse of myn hondis Y dide this."
Genesis 20.6 (Wycliffe),Wycliffe,Old Testament,Genesis,20,6,"And the Lord seide to hym, And Y woot that thou didist bi symple herte, and therfor Y kepte thee, lest thou didist synne ayens me, and I suffride not that thou touchidist hir;"
Genesis 20.7 (Wycliffe),Wycliffe,Old Testament,Genesis,20,7,"now therfor yelde thou the wijf to hir hosebonde, for he is a profete; and he schal preye for thee, and thou schalt lyue; sotheli if thou nylte yelde, wite thou that thou schalt die bi deeth, thou and alle thingis that ben thine."
Genesis 20.8 (Wycliffe),Wycliffe,Old Testament,Genesis,20,8,"And anoon Abynalech roos bi nyyt, and clepide alle his seruauntis, and spak alle these wordis in the eeris of hem; and alle men dredden greetli."
Genesis 20.9 (Wycliffe),Wycliffe,Old Testament,Genesis,20,9,"Sotheli Abymalec clepide also Abraham, and seide to hym, What hast thou do to vs? what synneden we ayens thee, for thou hast brouyt in on me and on my rewme a greuouse synne? thou hast do to vs whiche thingis thou ouytist not do."
Genesis 20.10 (Wycliffe),Wycliffe,Old Testament,Genesis,20,10,"And eft Abimalech axide, and seide, What thing seiyist thou, that thou woldist do this?"
Genesis 20.11 (Wycliffe),Wycliffe,Old Testament,Genesis,20,11,"Abraham answerde, Y thouyte with me, and seide, in hap the drede of God is not in this place; and thei schulen sle me for my wijf;"
Genesis 20.12 (Wycliffe),Wycliffe,Old Testament,Genesis,20,12,"in other maner forsothe and sche is my sister verili, the douyter of my fadir, and not the douyter of my moder; and Y weddide hir in to wijf;"
Genesis 20.13 (Wycliffe),Wycliffe,Old Testament,Genesis,20,13,"sotheli aftir that God ladde me out of the hous of my fadir, Y seide to hir, Thou schalt do this mercy with me in ech place to which we schulen entre; thou schalt seie, that Y am thi brother."
Genesis 20.14 (Wycliffe),Wycliffe,Old Testament,Genesis,20,14,"Therfore Abymelech took scheep, and oxun, and seruauntis, and handmaydenes, and yaf to Abraham; and he yeldide to him Sare, his wijf, and seide, The lond is bifor you;"
Genesis 20.15 (Wycliffe),Wycliffe,Old Testament,Genesis,20,15,"dwelle thou, where euere it plesith thee. Forsothe Abymelech seide to Sare, Lo!"
Genesis 20.16 (Wycliffe),Wycliffe,Old Testament,Genesis,20,16,"Y yaf a thousand platis of siluer to thi brother; this schal be to thee in to hiling of iyen to al men that ben with thee; and whider euere thou goist, haue thou mynde that thou art takun."
Genesis 20.17 (Wycliffe),Wycliffe,Old Testament,Genesis,20,17,"Sotheli for Abraham preiede, God curide Abymelech, and his wijf, and handmaydens, and thei childiden;"
Genesis 20.18 (Wycliffe),Wycliffe,Old Testament,Genesis,20,18,"for God hadde closid ech wombe of the hows of Abymelech, for Sare, the wijf of Abraham."
Genesis 21.1 (Wycliffe),Wycliffe,Old Testament,Genesis,21,1,"Forsothe God visitide Sare, as he bihiyte, and fillide tho thingis, that he spak."
Genesis 21.2 (Wycliffe),Wycliffe,Old Testament,Genesis,21,2,"And sche conseyuede, and childide a sone in hir eeld, in the tyme wherynne God biforseide to hir."
Genesis 21.3 (Wycliffe),Wycliffe,Old Testament,Genesis,21,3,"And Abraham clepide the name of his sone, whom Sare childide to him, Ysaac."
Genesis 21.4 (Wycliffe),Wycliffe,Old Testament,Genesis,21,4,"And Abraham circumcidide hym in the eiyte dai, as God comaundide to him,"
Genesis 21.5 (Wycliffe),Wycliffe,Old Testament,Genesis,21,5,whanne he was of an hundrid yeer; for Ysaac was borun in this age of the fadir.
Genesis 21.6 (Wycliffe),Wycliffe,Old Testament,Genesis,21,6,"And Sare seide, The Lord made leiyynge to me, and who euer schal here schal leiye with me."
Genesis 21.7 (Wycliffe),Wycliffe,Old Testament,Genesis,21,7,"And eft sche seide, Who schulde here, and bileue to Abraham, that Sare schulde yyue soukyng to a sone, whom sche childide to him now an eld man?"
Genesis 21.8 (Wycliffe),Wycliffe,Old Testament,Genesis,21,8,"Therfor the child encreesside, and was wenyd; and Abraham made a greet feeste in the dai of his wenyng."
Genesis 21.9 (Wycliffe),Wycliffe,Old Testament,Genesis,21,9,"And whanne Sare seiy the sone of Agar Egipcian pleiynge with Ysaac hir sone, sche seide to Abraham,"
Genesis 21.10 (Wycliffe),Wycliffe,Old Testament,Genesis,21,10,Cast thou out the handmayde and hir sone; for the sone of the handmayde schal not be eir with my sone Ysaac.
Genesis 21.11 (Wycliffe),Wycliffe,Old Testament,Genesis,21,11,Abraham took this heuyli for his sone;
Genesis 21.12 (Wycliffe),Wycliffe,Old Testament,Genesis,21,12,"and God seide to hym, Be it not seyn scharp to thee on the child, and on thin handmayde; alle thingis whiche Sare seith to thee, here thou hir vois, for in Isaac seed schal be clepid to thee;"
Genesis 21.13 (Wycliffe),Wycliffe,Old Testament,Genesis,21,13,"but also I schal make the sone of the handmaid in to a greet folk, for he is thi seed."
Genesis 21.14 (Wycliffe),Wycliffe,Old Testament,Genesis,21,14,"And so Abraham roos eerli, and took breed, and a botel of watir, and puttide on hir schuldre, and bitook the child, and lefte hir; and whanne sche hadde go, sche yede out of the weie in the wildirnesse of Bersabee."
Genesis 21.15 (Wycliffe),Wycliffe,Old Testament,Genesis,21,15,"And whanne the watir in the botel was endid, sche castide awei the child vndur a tre that was there;"
Genesis 21.16 (Wycliffe),Wycliffe,Old Testament,Genesis,21,16,"and sche yede awei, and sche sat euene ayens as fer as a bowe may caste; for sche seide, Y schal not se the child diynge; and sche sat ayens, and reiside hir vois, and wepte."
Genesis 21.17 (Wycliffe),Wycliffe,Old Testament,Genesis,21,17,"Forsothe the Lord herde the vois of the child, and the aungel of the Lord clepide Agar fro heuene, and seide, What doist thou, Agar? nyle thou drede, for God hath herd the vois of the child fro the place where ynne he is."
Genesis 21.18 (Wycliffe),Wycliffe,Old Testament,Genesis,21,18,"Rise thou, and take the child, and holde his hoond; for Y schal make hym in to a greet folc."
Genesis 21.19 (Wycliffe),Wycliffe,Old Testament,Genesis,21,19,"And God openyde hir iyen, and sche seiy a pit of watir, and sche yede, and fillide the botel, and sche yaf drynk to the child;"
Genesis 21.20 (Wycliffe),Wycliffe,Old Testament,Genesis,21,20,"and was with him, and he encresside, and dwellide in wildernesse, and he was maad a yong man an archer,"
Genesis 21.21 (Wycliffe),Wycliffe,Old Testament,Genesis,21,21,and dwellide in the deseert of Faran; and his modir took to him a wijf of the lond of Egipt.
Genesis 21.22 (Wycliffe),Wycliffe,Old Testament,Genesis,21,22,"In the same tyme Abymelech, and Ficol, prince of his oost, seide to Abraham, God is with thee in alle thingis whiche thou doist;"
Genesis 21.23 (Wycliffe),Wycliffe,Old Testament,Genesis,21,23,"therfore swere thou bi God that thou noye not me, and myn eiris, and my kynrede; but bi the mersi whych Y dide to thee, do thou to me, and to the lond in which thou lyuedist a comelyng."
Genesis 21.24 (Wycliffe),Wycliffe,Old Testament,Genesis,21,24,"And Abraham seide, Y schal swere."
Genesis 21.25 (Wycliffe),Wycliffe,Old Testament,Genesis,21,25,"And he blamyde Abymelech for the pit of watir, which hise seruauntis token awey bi violence."
Genesis 21.26 (Wycliffe),Wycliffe,Old Testament,Genesis,21,26,"And Abymelech answerde, I wiste not who dide this thing, but also thou schewidist not to me, and Y herde not outakun to dai."
Genesis 21.27 (Wycliffe),Wycliffe,Old Testament,Genesis,21,27,"And so Abraham took scheep and oxun, and yaf to Abymalech, and bothe smyten a boond of pees."
Genesis 21.28 (Wycliffe),Wycliffe,Old Testament,Genesis,21,28,And Abraham settide seuene ewe lambren of the flok asidis half.
Genesis 21.29 (Wycliffe),Wycliffe,Old Testament,Genesis,21,29,"And Abymelech seide to hym, What wolen these seuene ewe lambren to hem silf, whiche thou madist stonde asidis half?"
Genesis 21.30 (Wycliffe),Wycliffe,Old Testament,Genesis,21,30,"And he seide, Thou schalt take of myn hond seuene ewe lambren, that tho be in to witnessyng to me, for Y diggide this pit."
Genesis 21.31 (Wycliffe),Wycliffe,Old Testament,Genesis,21,31,"Therfor thilke place was clepid Bersabee, for euere eithir swore there;"
Genesis 21.32 (Wycliffe),Wycliffe,Old Testament,Genesis,21,32,and thei maden boond of pees for the pit of an ooth.
Genesis 21.33 (Wycliffe),Wycliffe,Old Testament,Genesis,21,33,"Forsothe Abymelech roos, and Ficol, prince of his chyualrie, and thei turneden ayen in to the lond of Palestyns. Sotheli Abraham plauntide a wode in Bersabee, and inwardli clepide there the name of euerlastinge God;"
Genesis 21.34 (Wycliffe),Wycliffe,Old Testament,Genesis,21,34,and he was an erthetiliere ether a comelynge of the lond of Palestynes in many dayes.
Genesis 22.1 (Wycliffe),Wycliffe,Old Testament,Genesis,22,1,"And aftir that these thingis weren don, God assaiede Abraham, and seide to hym, Abraham! Abraham! He answerde, Y am present."
Genesis 22.2 (Wycliffe),Wycliffe,Old Testament,Genesis,22,2,"God seide to him, Take thi sone oon gendrid, whom thou louest, Ysaac; and go into the lond of visioun, and offre thou hym there in to brent sacrifice, on oon of the hillis whiche Y schal schewe to thee."
Genesis 22.3 (Wycliffe),Wycliffe,Old Testament,Genesis,22,3,"Therfor Abraham roos bi niyt, and sadlide his asse, and ledde with hym twey yonge men, and Ysaac his sone; and whanne he hadde hewe trees in to brent sacrifice, he yede to the place which God hadde comaundid to him."
Genesis 22.4 (Wycliffe),Wycliffe,Old Testament,Genesis,22,4,"Forsothe in the thridde dai he reiside hise iyen, and seiy a place afer;"
Genesis 22.5 (Wycliffe),Wycliffe,Old Testament,Genesis,22,5,"and he seide to hise children, Abide ye here with the asse, Y and the child schulen go thidur; and aftir that we han worschipid, we schulen turne ayen to you."
Genesis 22.6 (Wycliffe),Wycliffe,Old Testament,Genesis,22,6,"And he took the trees of brent sacrifice, and puttide on Ysaac his sone; forsothe he bar fier, and a swerd in hise hondis. And whanne thei tweyne yeden togidere, Isaac seide to his fadir, My fadir!"
Genesis 22.7 (Wycliffe),Wycliffe,Old Testament,Genesis,22,7,"And he answerde, What wolt thou, sone? He seide, Lo! fier and trees, where is the beeste of brent sacrifice?"
Genesis 22.8 (Wycliffe),Wycliffe,Old Testament,Genesis,22,8,"Abraham seide, My sone, God schal puruey to hym the beeste of brent sacrifice."
Genesis 22.9 (Wycliffe),Wycliffe,Old Testament,Genesis,22,9,"Therfor thei yeden to gidere, and camen to the place whiche God hadde schewid to hym, in which place Abraham bildide an auter, and dresside trees a boue; and whanne he hadde bounde to gidere Ysaac, his sone, he puttide Ysaac in the auter, on the heep of trees."
Genesis 22.10 (Wycliffe),Wycliffe,Old Testament,Genesis,22,10,"And he helde forth his hond, and took the swerd to sacrifice his sone."
Genesis 22.11 (Wycliffe),Wycliffe,Old Testament,Genesis,22,11,"And lo! an aungel of the Lord criede fro heuene, and seide, Abraham! Abraham!"
Genesis 22.12 (Wycliffe),Wycliffe,Old Testament,Genesis,22,12,"Which answerde, I am present. And the aungel seide to hym, Holde thou not forth thin honde on the child, nether do thou ony thing to him; now Y haue knowe that thou dredist God, and sparidist not thin oon gendrid sone for me."
Genesis 22.13 (Wycliffe),Wycliffe,Old Testament,Genesis,22,13,"Abraham reiside hise iyen, and he seiy bihynde his bak a ram cleuynge bi hornes among breris, which he took, and offride brent sacrifice for the sone."
Genesis 22.14 (Wycliffe),Wycliffe,Old Testament,Genesis,22,14,"And he clepide the name of that place, The Lord seeth; wherfore it is seyd, til to dai, The Lord schal see in the hil."
Genesis 22.15 (Wycliffe),Wycliffe,Old Testament,Genesis,22,15,"Forsothe the aungel of the Lord clepide Abraham the secounde tyme fro heuene,"
Genesis 22.16 (Wycliffe),Wycliffe,Old Testament,Genesis,22,16,"and seide, The Lord seith, Y haue swore bi my silf, for thou hast do this thing, and hast not sparid thin oon gendrid for me,"
Genesis 22.17 (Wycliffe),Wycliffe,Old Testament,Genesis,22,17,"Y schal blesse thee, and Y schal multiplie thi seed as the sterris of heuene, and as grauel which is in the brynk of the see; thi seed schal gete the yatis of hise enemyes;"
Genesis 22.18 (Wycliffe),Wycliffe,Old Testament,Genesis,22,18,"and alle the folkis of erthe schulen be blessid in thi seed, for thou obeiedist to my vois."
Genesis 22.19 (Wycliffe),Wycliffe,Old Testament,Genesis,22,19,"Abraham turnede ayen to hise children, and thei yeden to Bersabee to gidere, and he dwellide there."
Genesis 22.20 (Wycliffe),Wycliffe,Old Testament,Genesis,22,20,"And so whanne these thingis weren don, it was teld to Abraham that also Melcha hadde bore sones to Nachor his brother;"
Genesis 22.21 (Wycliffe),Wycliffe,Old Testament,Genesis,22,21,"Hus the firste gendrid, and Buz his brothir, and Chamuhel the fadir of Sireis,"
Genesis 22.22 (Wycliffe),Wycliffe,Old Testament,Genesis,22,22,"and Cased, and Asan, and Feldas,"
Genesis 22.23 (Wycliffe),Wycliffe,Old Testament,Genesis,22,23,"and Jedlaf, and Batuhel, of whom Rebecca was borun; Melcha childide these eiyte to Nachor brother of Abraham."
Genesis 22.24 (Wycliffe),Wycliffe,Old Testament,Genesis,22,24,"Forsothe his concubyn, Roma bi name, childide Thabee, and Gaon, and Thaas, and Maacha."
Genesis 23.1 (Wycliffe),Wycliffe,Old Testament,Genesis,23,1,"Forsothe Sare lyuede an hundrid and seuene and twenti yeer,"
Genesis 23.2 (Wycliffe),Wycliffe,Old Testament,Genesis,23,2,"and diede in the citee of Arbee, which is Ebron, in the lond of Chanaan; and Abraham cam to biweyle and biwepe hir."
Genesis 23.3 (Wycliffe),Wycliffe,Old Testament,Genesis,23,3,"And whanne he hadde rise fro the office of the deed bodi, he spak to the sones of Heth, and seide,"
Genesis 23.4 (Wycliffe),Wycliffe,Old Testament,Genesis,23,4,"Y am a comelyng and a pilgrym anentis you; yyue ye to me riyt of sepulcre with you, that Y birie my deed body."
Genesis 23.5 (Wycliffe),Wycliffe,Old Testament,Genesis,23,5,"And the sones of Heth answeriden, and seiden, Lord, here thou vs;"
Genesis 23.6 (Wycliffe),Wycliffe,Old Testament,Genesis,23,6,"thou art the prince of God anentis vs; birie thou thi deed bodi in oure chosun sepulcris, and no man schal mow forbede thee, that ne thou birie thi deed bodi in the sepulcre of him."
Genesis 23.7 (Wycliffe),Wycliffe,Old Testament,Genesis,23,7,"And Abraham roos, and worschipide the puple of the lond, that is, the sones of Heth."
Genesis 23.8 (Wycliffe),Wycliffe,Old Testament,Genesis,23,8,"And he seide to hem, If it plesith youre soule that Y birie my deed bodi, here ye me, and preie ye for me to Efron, the sone of Seor,"
Genesis 23.9 (Wycliffe),Wycliffe,Old Testament,Genesis,23,9,"that he yyue to me the double caue, whiche he hath in the vttirmoste part of his feeld; for sufficiaunt money yyue he it to me bifore you into possessioun of sepulcre."
Genesis 23.10 (Wycliffe),Wycliffe,Old Testament,Genesis,23,10,"Forsothe Efron dwellide in the myddis of the sones of Heth. And Efron answerde to Abraham, while alle men herden that entriden bi the yate of that citee,"
Genesis 23.11 (Wycliffe),Wycliffe,Old Testament,Genesis,23,11,"and seide, My lord, it schal not be doon so, but more herkne thou that that Y seie; Y yyue to thee the feeld, and the denne which is therine, while the sones of my puple ben present; birie thou thi deed bodi."
Genesis 23.12 (Wycliffe),Wycliffe,Old Testament,Genesis,23,12,"Abraham worschipide bifor the Lord, and bifor the puple of the lond,"
Genesis 23.13 (Wycliffe),Wycliffe,Old Testament,Genesis,23,13,"and he spak to Efron, while his puple stood aboute, Y biseche, that thou here me; Y schal yyue money for the feeld, resseyue thou it, and so Y schal birie my deed bodi in the feeld."
Genesis 23.14 (Wycliffe),Wycliffe,Old Testament,Genesis,23,14,"And Efron answerde, My lord,"
Genesis 23.15 (Wycliffe),Wycliffe,Old Testament,Genesis,23,15,"here thou me, the lond which thou axist is worth foure hundrid siclis of siluer, that is the prijs bitwixe me and thee, but hou myche is this? birie thou thi deed bodi."
Genesis 23.16 (Wycliffe),Wycliffe,Old Testament,Genesis,23,16,"And whanne Abraham hadde herd this, he noumbride the monei which Efron axide, while the sones of Heth herden, foure hundrid siclis of siluer, and of preuyd comyn monei."
Genesis 23.17 (Wycliffe),Wycliffe,Old Testament,Genesis,23,17,"And the feeld that was sumtyme of Efron, in which feeld was a double denne, biholdinge to Mambre, as wel thilke feeld as the denne and alle the trees therof, in alle termes therof bi cumpas, was confermed to Abraham in to possessioun,"
Genesis 23.18 (Wycliffe),Wycliffe,Old Testament,Genesis,23,18,while the sones of Heth seiyen and alle men that entriden bi the yate of that citee.
Genesis 23.19 (Wycliffe),Wycliffe,Old Testament,Genesis,23,19,"And so Abraham biriede Sare, his wijf, in the double denne of the feeld, that bihelde to Mambre; this is Ebron in the lond of Chanaan."
Genesis 23.20 (Wycliffe),Wycliffe,Old Testament,Genesis,23,20,"And the feeld, and the denne that was therynne, was confermyd of the sones of Heth to Abraham, in to possessioun of sepulcre."
Genesis 24.1 (Wycliffe),Wycliffe,Old Testament,Genesis,24,1,"Forsothe Abraham was eld, and of many daies, and the Lord hadde blessid hym in alle thingis."
Genesis 24.2 (Wycliffe),Wycliffe,Old Testament,Genesis,24,2,"And he seide to the eldere seruaunt of his hows, that was souereyn on alle thingis that he hadde, Put thou thin hond vndur myn hipe,"
Genesis 24.3 (Wycliffe),Wycliffe,Old Testament,Genesis,24,3,"that Y coniure thee bi the Lord God of heuene and of erthe, that thou take not a wijf to my sone of the douytris of Chanaan, among whiche Y dwelle;"
Genesis 24.4 (Wycliffe),Wycliffe,Old Testament,Genesis,24,4,"but that thou go to my lond and kynrede, and therof take a wijf to my sone Ysaac."
Genesis 24.5 (Wycliffe),Wycliffe,Old Testament,Genesis,24,5,"The seruaunt aunswerde, If the womman nyle come with me in to this lond, whether Y owe lede ayen thi sone to the place, fro which thou yedist out?"
Genesis 24.6 (Wycliffe),Wycliffe,Old Testament,Genesis,24,6,"Abraham seide, Be war, lest ony tyme thou lede ayen thidur my sone;"
Genesis 24.7 (Wycliffe),Wycliffe,Old Testament,Genesis,24,7,"the Lord of heuene that took me fro the hows of my fadir, and fro the lond of my birthe, which spak to me, and swoor, and seide, Y schal yyue this lond to thi seed, he schal sende his aungel bifore thee, and thou schalt take fro thennus a wijf to my sone; forsothe if the womman nyle sue thee,"
Genesis 24.8 (Wycliffe),Wycliffe,Old Testament,Genesis,24,8,thou schalt not be holdun bi the ooth; netheles lede not ayen my sone thidur.
Genesis 24.9 (Wycliffe),Wycliffe,Old Testament,Genesis,24,9,"Therfore the seruaunt puttide his hond vndur the hipe of Abraham, his lord, and swoor to him on this word."
Genesis 24.10 (Wycliffe),Wycliffe,Old Testament,Genesis,24,10,"And he took ten camels of the floc of his lord, and yede forth, and bar with him of alle the goodis of his lord; and he yede forth, and cam to Mesopotanye, to the citee of Nachor."
Genesis 24.11 (Wycliffe),Wycliffe,Old Testament,Genesis,24,11,"And whanne he hadde maad the camels to reste with out the citee, bisidis the pit of watir, in the euentid, in that tyme in which wymmen ben wont to go out to drawe watir,"
Genesis 24.12 (Wycliffe),Wycliffe,Old Testament,Genesis,24,12,"he seide, Lord God of my lord Abraham, Y biseche, meete with me to dai, and do mersi with my lord Abraham."
Genesis 24.13 (Wycliffe),Wycliffe,Old Testament,Genesis,24,13,"Lo! Y stonde nyy the welle of watir, and the douytris of enhabiters of this citee schulen go out to drawe watir;"
Genesis 24.14 (Wycliffe),Wycliffe,Old Testament,Genesis,24,14,"therfor the damysel to which Y schal seie, Bowe doun thi watir pot that Y drynke, and schal answere, Drynke thou, but also Y schal yyue drynke to thi camels, thilke it is which thou hast maad redi to thi seruaunt Ysaac; and bi this Y schal vndirstonde that thou hast do mersi with my lord Abraham."
Genesis 24.15 (Wycliffe),Wycliffe,Old Testament,Genesis,24,15,"And he hadde not yit fillid the wordis with ynne hym silf, and lo! Rebecca, the douytir of Batuel, sone of Melcha, wijf of Nachor, brothir of Abraham, yede out, hauynge a watir pot in hir schuldre;"
Genesis 24.16 (Wycliffe),Wycliffe,Old Testament,Genesis,24,16,"a damysel ful comeli, and faireste virgyn, and vnknowun of man. Sotheli sche cam doun to the welle, and fillide the watir pot, and turnide ayen."
Genesis 24.17 (Wycliffe),Wycliffe,Old Testament,Genesis,24,17,"And the seruaunt mette hir, and seide, Yyue thou to me a litil of the watir of thi pot to drynke."
Genesis 24.18 (Wycliffe),Wycliffe,Old Testament,Genesis,24,18,"Which answerde, Drynke thou, my lord. And anoon sche dide doun the watir pot on hir schuldre, and yaf drynk to hym."
Genesis 24.19 (Wycliffe),Wycliffe,Old Testament,Genesis,24,19,"And whanne he hadde drunke, sche addide, But also Y schal drawe watir to thi camelis, til alle drynken."
Genesis 24.20 (Wycliffe),Wycliffe,Old Testament,Genesis,24,20,"And sche helde out the watir pot in trouyis, and ran ayen to the pit, to drawe watir, and sche yaf watir drawun to alle the camels."
Genesis 24.21 (Wycliffe),Wycliffe,Old Testament,Genesis,24,21,"Sotheli he bihelde hir priueli, and wolde wite whether the Lord hadde sped his wei, ethir nay."
Genesis 24.22 (Wycliffe),Wycliffe,Old Testament,Genesis,24,22,"Therfor after that the camels drunken, the man brouyte forth goldun eere ryngis, weiynge twei siclis, and as many bies of the arm, in the weiyte of ten siclis."
Genesis 24.23 (Wycliffe),Wycliffe,Old Testament,Genesis,24,23,"And he seide to hir, Whos douyter art thou? schewe thou to me, is ony place in the hows of thi fadir to dwelle?"
Genesis 24.24 (Wycliffe),Wycliffe,Old Testament,Genesis,24,24,"Which answerde, Y am the douyter of Batuel, sone of Nachor, whom Melcha childide to him."
Genesis 24.25 (Wycliffe),Wycliffe,Old Testament,Genesis,24,25,"And sche addide, seiynge, Also ful myche of prouendre and of hey is at vs, and a large place to dwelle."
Genesis 24.26 (Wycliffe),Wycliffe,Old Testament,Genesis,24,26,"The man bowide hym silf,"
Genesis 24.27 (Wycliffe),Wycliffe,Old Testament,Genesis,24,27,"and worschipide the Lord, and seide, Blessid be the Lord God of my lord Abraham, which God took not aweie his mersy and treuthe fro my lord, and ledde me bi riyt weie in to the hous of the brother of my lord."
Genesis 24.28 (Wycliffe),Wycliffe,Old Testament,Genesis,24,28,"And so the damesel ran, and telde in the hous of hir modir alle thingis whiche sche hadde herd."
Genesis 24.29 (Wycliffe),Wycliffe,Old Testament,Genesis,24,29,"Sotheli Rebecca hadde a brothir, Laban bi name, whiche yede out hastili to the man, where he was with out forth."
Genesis 24.30 (Wycliffe),Wycliffe,Old Testament,Genesis,24,30,"And whanne he hadde seyn the eere ryngis and byes of the arm in the hondis of his sister, and hadde herd alle the wordis of hir tellynge, the man spak to me these thingis, he cam to the man that stood bisidis the camels, and nyy the welle of watir,"
Genesis 24.31 (Wycliffe),Wycliffe,Old Testament,Genesis,24,31,"and seide to him, Entre thou, the blessid of the Lord; whi stondist thou with outforth? I haue maad redi the hows, and a place to thi camels."
Genesis 24.32 (Wycliffe),Wycliffe,Old Testament,Genesis,24,32,"And he brouyte hym in to the ynne, and unsadlide the camels, and yaf prouendre, and hey, and watir to waische the feet of camels, and of men that camen with hym."
Genesis 24.33 (Wycliffe),Wycliffe,Old Testament,Genesis,24,33,"And breed was set forth in his siyt, which seide, Y schal not ete til Y speke my wordis. He answerde to the man, Speke thou."
Genesis 24.34 (Wycliffe),Wycliffe,Old Testament,Genesis,24,34,"And the man seide, Y am the seruaunt of Abraham,"
Genesis 24.35 (Wycliffe),Wycliffe,Old Testament,Genesis,24,35,"and the Lord hath blessid my lord greetli, and he is maad greet; and God yaf to hym scheep, and oxun, siluer, and gold, seruauntis, and handmaides, camels, and assis."
Genesis 24.36 (Wycliffe),Wycliffe,Old Testament,Genesis,24,36,"And Sare, the wijf of my lord, childide a sone to my lord in his eelde, and he yaf alle thingis that he hadde to that sone."
Genesis 24.37 (Wycliffe),Wycliffe,Old Testament,Genesis,24,37,"And my lord chargide me greetli, and seide, Thou schalt not take to my sone a wijf of the douytris of Canaan, in whos lond Y dwelle,"
Genesis 24.38 (Wycliffe),Wycliffe,Old Testament,Genesis,24,38,"but thou schalt go to the hous of my fadir, and of myn kynrede thou schalt take a wijf to my sone."
Genesis 24.39 (Wycliffe),Wycliffe,Old Testament,Genesis,24,39,"Forsothe Y answerde to my lord, What if the womman nyle come with me?"
Genesis 24.40 (Wycliffe),Wycliffe,Old Testament,Genesis,24,40,"He seide, The Lord in whose siyt Y go, schal sende his aungel with thee, and he schal dresse thi weie; and thou schalt take a wijf to my sone of my kynrede, and of my fadris hows."
Genesis 24.41 (Wycliffe),Wycliffe,Old Testament,Genesis,24,41,"Thou schalt be innocent fro my curs, whanne thou comest to my kynesmen, and thei yyuen not the womman to thee."
Genesis 24.42 (Wycliffe),Wycliffe,Old Testament,Genesis,24,42,"Therfor Y cam to day to the welle of watir, and Y seide, Lord God of my lord Abraham, if thou hast dressid my weie in which Y go now, lo!"
Genesis 24.43 (Wycliffe),Wycliffe,Old Testament,Genesis,24,43,"Y stonde bisidis the welle of watir, and the maide that schal go out to drawe watir herith me, yyue thou to me a litil of water to drynke of thi pot,"
Genesis 24.44 (Wycliffe),Wycliffe,Old Testament,Genesis,24,44,"and seith to me, And thou drynke, and Y schal drawe watir to thi camels, thilke is the womman which the Lord hath maad redi to the sone of my lord."
Genesis 24.45 (Wycliffe),Wycliffe,Old Testament,Genesis,24,45,"While Y turnede in thouyte these thingis with me, Rebecca apperide, comynge with a pot which sche bare in the schuldre; and sche yede doun to the welle, and drowe watir. And Y seide to hir, Yyue thou a litil to me to drynke; and sche hastide,"
Genesis 24.46 (Wycliffe),Wycliffe,Old Testament,Genesis,24,46,"and dide doun the pot of the schuldre, and seide to me, And thou drynke, and Y schal yyue drynke to thi camels; Y drank, and watride the camels."
Genesis 24.47 (Wycliffe),Wycliffe,Old Testament,Genesis,24,47,"And Y axide hir, and seide, Whos douytir art thou? Which answerde, Y am the douytir of Batuel, sone of Nachor, whom Melcha childide to him. And so Y hangide eere ryngis to ourne hir face, and Y puttide bies of the arm in hir hondis,"
Genesis 24.48 (Wycliffe),Wycliffe,Old Testament,Genesis,24,48,"and lowliche Y worschipide the Lord, and Y blessid the Lord God of my lord Abraham, which God ledde me bi riyt weie, that Y schulde take the douytir of the brothir of my lord to his sone."
Genesis 24.49 (Wycliffe),Wycliffe,Old Testament,Genesis,24,49,"Wherfor if ye don mercy and treuthe with my lord, schewe ye to me; ellis if othir thing plesith, also seie ye this, that Y go to the riyt side ethir to the left side."
Genesis 24.50 (Wycliffe),Wycliffe,Old Testament,Genesis,24,50,"Laban and Batuel answeriden, The word is gon out of the Lord; we moun not speke ony other thing with thee without his plesaunce."
Genesis 24.51 (Wycliffe),Wycliffe,Old Testament,Genesis,24,51,"Lo! Rebecca is bifore thee; take thou hir, and go forth, and be sche wijf of the sone of thi lord, as the Lord spak."
Genesis 24.52 (Wycliffe),Wycliffe,Old Testament,Genesis,24,52,"And whanne the child of Abraham hadde herd this, he felde doun, and worschipide the Lord in erthe."
Genesis 24.53 (Wycliffe),Wycliffe,Old Testament,Genesis,24,53,"And whanne vessels of siluer, and of gold, and clothis weren brouyt forth, he yaf tho to Rebecca for yifte, and he yaf yiftis to hir britheren, and modir."
Genesis 24.54 (Wycliffe),Wycliffe,Old Testament,Genesis,24,54,"And whanne a feeste was maad, thei eeten and drunken to gider, and dwelliden there. Forsothe the child roos eerli, and spak, Delyuere ye me, that Y go to my lord."
Genesis 24.55 (Wycliffe),Wycliffe,Old Testament,Genesis,24,55,"Hir britheren and modir answerden, The damesele dwelle nameli ten daies at vs, and aftirward sche schal go forth."
Genesis 24.56 (Wycliffe),Wycliffe,Old Testament,Genesis,24,56,"The child seide, Nyle ye holde me, for the Lord hath dressid my weie; delyuere ye me, that I go to my lord."
Genesis 24.57 (Wycliffe),Wycliffe,Old Testament,Genesis,24,57,"And thei seiden, Clepe we the damysele, and axe we hir wille."
Genesis 24.58 (Wycliffe),Wycliffe,Old Testament,Genesis,24,58,"And whanne sche was clepid, and cam, thei axiden, Wolt thou go with this man?"
Genesis 24.59 (Wycliffe),Wycliffe,Old Testament,Genesis,24,59,"And sche seide, Y schal go. Therfor they delyueriden hir, and hir nurse, and the seruaunt of Abraham, and hise felowis, and wischiden prosperitees to her sister,"
Genesis 24.60 (Wycliffe),Wycliffe,Old Testament,Genesis,24,60,"and seiden, Thou art oure sister, encreesse thou in to a thousand thousandis, and thi seed gete the yatis of hise enemyes."
Genesis 24.61 (Wycliffe),Wycliffe,Old Testament,Genesis,24,61,"Therfor Rebecca and hir damesels stieden on the camels, and sueden the man, which turnede ayen hasteli to his lord."
Genesis 24.62 (Wycliffe),Wycliffe,Old Testament,Genesis,24,62,"In that tyme Ysaac walkide bi the weie that ledith to the pit, whos name is of hym that lyueth and seeth; for he dwellide in the south lond."
Genesis 24.63 (Wycliffe),Wycliffe,Old Testament,Genesis,24,63,"And he yede out to thenke in the feeld, for the dai was bowid thanne; and whanne he hadde reisid the iyen, he seiy camels comynge afer."
Genesis 24.64 (Wycliffe),Wycliffe,Old Testament,Genesis,24,64,"And whanne Ysaac was seyn, Rebecca liyte doun of the camel,"
Genesis 24.65 (Wycliffe),Wycliffe,Old Testament,Genesis,24,65,"and seide to the child, Who is that man that cometh bi the feeld in to the metyng of vs? And the child seide to hir, He is my lord. And sche took soone a mentil, and hilide hir."
Genesis 24.66 (Wycliffe),Wycliffe,Old Testament,Genesis,24,66,Forsothe the seruaunt tolde to his lord Ysaac alle thingis whiche he hadde do;
Genesis 24.67 (Wycliffe),Wycliffe,Old Testament,Genesis,24,67,"which Ysaac ledde hir in to the tabernacle of Sare, his modir, and took hir to wijf; and so myche he louede hir, that he temperide the sorewe which bifelde of the deeth of the modir."
Genesis 25.1 (Wycliffe),Wycliffe,Old Testament,Genesis,25,1,"Forsothe Abraham weddide another wijf, Ceture bi name,"
Genesis 25.2 (Wycliffe),Wycliffe,Old Testament,Genesis,25,2,"which childide to him Samram, and Jexan, and Madan, and Madian, and Jesboth, and Sue."
Genesis 25.3 (Wycliffe),Wycliffe,Old Testament,Genesis,25,3,"Also Jexan gendride Saba and Dadan. Forsothe the sones of Dadan weren Asurym, and Lathusym, and Laomym."
Genesis 25.4 (Wycliffe),Wycliffe,Old Testament,Genesis,25,4,"And sotheli of Madian was borun Efa, and Ofer, and Enoth, and Abida, and Heldaa; alle these weren the sones of Cethure."
Genesis 25.5 (Wycliffe),Wycliffe,Old Testament,Genesis,25,5,And Abraham yaf alle thingis whiche he hadde in possessioun to Isaac;
Genesis 25.6 (Wycliffe),Wycliffe,Old Testament,Genesis,25,6,"sotheli he yaf yiftis to the sones of concubyns; and Abraham, while he lyuede yit, departide hem fro Ysaac, his sone, to the eest coost."
Genesis 25.7 (Wycliffe),Wycliffe,Old Testament,Genesis,25,7,Forsothe the daies of lijf of Abraham weren an hundrid and fyue and seuenti yeer;
Genesis 25.8 (Wycliffe),Wycliffe,Old Testament,Genesis,25,8,"and he failide, and diede in good eelde, and of greet age, and ful of daies, and he was gaderid to his puple."
Genesis 25.9 (Wycliffe),Wycliffe,Old Testament,Genesis,25,9,"And Ysaac and Ismael, his sones, birieden him in the double denne, which is set in the feeld of Efron, sone of Seor Ethei,"
Genesis 25.10 (Wycliffe),Wycliffe,Old Testament,Genesis,25,10,"euene ayens Mambre, which denne he bouyte of the sones of Heth; and he was biried there, and Sare his wijf."
Genesis 25.11 (Wycliffe),Wycliffe,Old Testament,Genesis,25,11,"And aftir the deeth of Abraham God blesside Isaac his sone, which dwellide bisidis the pit bi name of hym that lyueth and seeth."
Genesis 25.12 (Wycliffe),Wycliffe,Old Testament,Genesis,25,12,"These ben the generaciouns of Ismael, sone of Abraham, whom Agar Egipcian, seruauntesse of Sare, childide to Abraham;"
Genesis 25.13 (Wycliffe),Wycliffe,Old Testament,Genesis,25,13,"and these ben the names of the sones of Ismael, in her names and generaciouns. The firste gendride of Ismael was Nabaioth, aftirward Cedar, and Abdeel, and Mabsan,"
Genesis 25.14 (Wycliffe),Wycliffe,Old Testament,Genesis,25,14,"and Masma, and Duma, and Massa,"
Genesis 25.15 (Wycliffe),Wycliffe,Old Testament,Genesis,25,15,"and Adad, and Thema, and Ithur, and Nafir, and Cedma."
Genesis 25.16 (Wycliffe),Wycliffe,Old Testament,Genesis,25,16,"These weren the sones of Ismael, and these weren names by castels and townes of hem, twelue princes of her lynagis."
Genesis 25.17 (Wycliffe),Wycliffe,Old Testament,Genesis,25,17,"And the yeeris of lijf of Ismael weren maad an hundrid and seuene and thretti, and he failide, and diede, and was put to his puple."
Genesis 25.18 (Wycliffe),Wycliffe,Old Testament,Genesis,25,18,"Forsothe he enhabitide fro Euila til to Sur, that biholdith Egipt, as me entrith in to Assiriens; he diede bifore alle his britheren."
Genesis 25.19 (Wycliffe),Wycliffe,Old Testament,Genesis,25,19,"Also these ben the generaciouns of Ysaac sone of Abraham. Abraham gendride Isaac,"
Genesis 25.20 (Wycliffe),Wycliffe,Old Testament,Genesis,25,20,"and whanne Isaac was of fourti yeer, he weddide a wijf, Rebecca, douyter of Batuel, of Sirie of Mesopotanye, the sistir of Laban."
Genesis 25.21 (Wycliffe),Wycliffe,Old Testament,Genesis,25,21,"And Isaac bisouyte the Lord for his wijf, for sche was bareyn; and the Lord herde him, and yaf conseiuyng to Rebecca."
Genesis 25.22 (Wycliffe),Wycliffe,Old Testament,Genesis,25,22,"But the litle children weren hurtlid togidre in hir wombe; and sche seide, If it was so to comynge to me, what nede was it to conseyue? And sche yede and axide counsel of the Lord,"
Genesis 25.23 (Wycliffe),Wycliffe,Old Testament,Genesis,25,23,"which answerde, and seide, Twei folkis ben in thi wombe, and twei puplis schulen be departid fro thi wombe, and a puple schal ouercome a puple, and the more schal serue the lesse."
Genesis 25.24 (Wycliffe),Wycliffe,Old Testament,Genesis,25,24,"Thanne the tyme of childberyng cam, and lo! twei children weren foundun in hir wombe."
Genesis 25.25 (Wycliffe),Wycliffe,Old Testament,Genesis,25,25,"He that yede out first was reed, and al rouy in the manere of a skyn; and his name was clepid Esau."
Genesis 25.26 (Wycliffe),Wycliffe,Old Testament,Genesis,25,26,"Anoon the tothir yede out, and helde with the hond the heele of the brother; and therfore he clepide him Jacob. Isaac was sixti yeer eeld, whanne the litle children weren borun."
Genesis 25.27 (Wycliffe),Wycliffe,Old Testament,Genesis,25,27,"And whanne thei weren woxun, Esau was maad a man kunnynge of huntyng, and a man erthe tilier; forsothe Jacob was a symple man, and dwellide in tabernaclis."
Genesis 25.28 (Wycliffe),Wycliffe,Old Testament,Genesis,25,28,"Isaac louyde Esau, for he eet of the huntyng of Esau; and Rebecca louyde Jacob."
Genesis 25.29 (Wycliffe),Wycliffe,Old Testament,Genesis,25,29,"Sotheli Jacob sethide potage; and whanne Esau cam weri fro the feld,"
Genesis 25.30 (Wycliffe),Wycliffe,Old Testament,Genesis,25,30,"he seide to Jacob, Yyue thou to me of this reed sething, for Y am ful weri; for which cause his name was clepid Edom."
Genesis 25.31 (Wycliffe),Wycliffe,Old Testament,Genesis,25,31,"And Jacob seide to him, Sille to me the riyt of the first gendrid childe."
Genesis 25.32 (Wycliffe),Wycliffe,Old Testament,Genesis,25,32,"He answerde, Lo! Y die, what schulen the firste gendrid thingis profite to me?"
Genesis 25.33 (Wycliffe),Wycliffe,Old Testament,Genesis,25,33,"Jacob seide, therfor swere thou to me. Therfor Esau swoor, and selde the firste gendrid thingis."
Genesis 25.34 (Wycliffe),Wycliffe,Old Testament,Genesis,25,34,"And so whanne he hadde take breed and potage, Esau eet and drank, and yede forth, and chargide litil that he hadde seld the riyt of the firste gendrid child."
Genesis 26.1 (Wycliffe),Wycliffe,Old Testament,Genesis,26,1,"Forsothe for hungur roos on the lond, aftir thilke bareynesse that bifelde in the daies of Abraham, Isaac yede forth to Abymelech, kyng of Palestyns, in Gerara."
Genesis 26.2 (Wycliffe),Wycliffe,Old Testament,Genesis,26,2,"And the Lord apperide to hym, and seide, Go not doun in to Egipt, but reste thou in the lond which Y schal seie to thee,"
Genesis 26.3 (Wycliffe),Wycliffe,Old Testament,Genesis,26,3,"and be thou a pilgrym ther ynne; and Y schal be with thee, and Y schal blesse thee; for Y schal yyue alle these cuntrees to thee and to thi seed, and Y schal fille the ooth which Y bihiyte to Abraham, thi fadir."
Genesis 26.4 (Wycliffe),Wycliffe,Old Testament,Genesis,26,4,"And Y schal multiplie thi seed as the sterris of heuene, and Y schal yyue alle these thingis to thin eyris, and alle folkis of erthe schulen be blessid in thi seed, for Abraham obeide to my vois,"
Genesis 26.5 (Wycliffe),Wycliffe,Old Testament,Genesis,26,5,"and kepte my preceptis and comaundementis, and kepte cerymonyes and lawis."
Genesis 26.6 (Wycliffe),Wycliffe,Old Testament,Genesis,26,6,And so Ysaac dwellide in Geraris.
Genesis 26.7 (Wycliffe),Wycliffe,Old Testament,Genesis,26,7,"And whanne he was axid of men of that place of his wijf, he answarde, Sche is my sistir; for he dredde to knowleche that sche was felouschipid to hym in matrymonye, and gesside lest peraduenture thei wolden sle him for the fairnesse of hir."
Genesis 26.8 (Wycliffe),Wycliffe,Old Testament,Genesis,26,8,"And whanne ful many daies weren passid, and he dwellide there, Abymelech, kyng of Palestyns, bihelde bi a wyndow, and seiy hym pleiynge with Rebecca, his wijf."
Genesis 26.9 (Wycliffe),Wycliffe,Old Testament,Genesis,26,9,"And whanne Isaac was clepid, the kyng seide, It is opyn, that sche is thi wijf; whi liedist thou, that sche was thi sistir? Isaac answerde, Y dredde, lest Y schulde die for hir."
Genesis 26.10 (Wycliffe),Wycliffe,Old Testament,Genesis,26,10,"And Abymelech seide, Whi hast thou disseyued vs? Sum man of the puple myyte do letcherie with thi wijf, and thou haddist brouyt in greuous synne on vs. And the kyng comaundide to al the puple,"
Genesis 26.11 (Wycliffe),Wycliffe,Old Testament,Genesis,26,11,"and seide, He that touchith the wijf of this man schal die bi deeth."
Genesis 26.12 (Wycliffe),Wycliffe,Old Testament,Genesis,26,12,"Forsothe Isaac sowide in that lond, and he foond an hundrid fold in that yeer; and the Lord blesside hym."
Genesis 26.13 (Wycliffe),Wycliffe,Old Testament,Genesis,26,13,"And the man was maad riche, and he yede profitynge and encreessynge til he was maad ful greet."
Genesis 26.14 (Wycliffe),Wycliffe,Old Testament,Genesis,26,14,"Also he hadde possessioun of scheep and grete beestis, and ful myche of meyne. For this thing Palestyns hadden enuye to hym,"
Genesis 26.15 (Wycliffe),Wycliffe,Old Testament,Genesis,26,15,"and thei stoppiden in that tyme and filliden with erthe alle the pittis whiche the seruauntis of Abraham his fadir hadden diggid,"
Genesis 26.16 (Wycliffe),Wycliffe,Old Testament,Genesis,26,16,"in so myche that Abymelech him silf seide to Ysaac, Go thou awei fro vs, for thou art maad greetly myytier than we."
Genesis 26.17 (Wycliffe),Wycliffe,Old Testament,Genesis,26,17,"And he yede awei, that he schulde come to the stronde of Gerare, and dwelle there."
Genesis 26.18 (Wycliffe),Wycliffe,Old Testament,Genesis,26,18,"And he diggide eft other pittis, whiche the seruauntis of Abraham his fadir hadden diggid, and whiche the Filisteis hadden stoppid sumtyme, whanne Abraham was deed; and he clepide tho pittis bi the same names, bi whiche his fadir hadde clepid bifore."
Genesis 26.19 (Wycliffe),Wycliffe,Old Testament,Genesis,26,19,"Thei diggiden in the stronde, and thei founden wellynge watir."
Genesis 26.20 (Wycliffe),Wycliffe,Old Testament,Genesis,26,20,"But also strijf of scheepherdis of Gerare was there ayens the scheepherdis of Isaac, and thei seiden, The watir is oure; wherfor of that that bifelde he clepide the name of the pit fals chaleng."
Genesis 26.21 (Wycliffe),Wycliffe,Old Testament,Genesis,26,21,"And thei diggiden anothir, and thei stryueden also for that, and Ysaac clepide that pit enemytes."
Genesis 26.22 (Wycliffe),Wycliffe,Old Testament,Genesis,26,22,"And he yede forth fro thennus, and diggide another pit, for which thei stryueden not, therfor he clepid the name of that pit largenesse; and seide, Now God hath alargid vs, and hath maad to encreesse on erthe."
Genesis 26.23 (Wycliffe),Wycliffe,Old Testament,Genesis,26,23,"Forsothe he stiede fro that place in to Bersabee,"
Genesis 26.24 (Wycliffe),Wycliffe,Old Testament,Genesis,26,24,"where the Lord God apperide to him in that nyyt; and seide, Y am God of Abraham, thi fadir; nyle thou drede, for Y am with thee, and Y schal blesse thee, and Y schal multiplie thi seed for my seruaunt Abraham."
Genesis 26.25 (Wycliffe),Wycliffe,Old Testament,Genesis,26,25,"And so Ysaac bildide ther an auter to the Lord; and whanne the name of the Lord was inwardli clepid, he stretchide forth a tabernacle; and he comaundide hise seruauntis that thei schulden digge pittis."
Genesis 26.26 (Wycliffe),Wycliffe,Old Testament,Genesis,26,26,"And whanne Abymelech, and Ochosat, hise frendis, and Ficol, duk of knyytis, hadden come fro Geraris to that place,"
Genesis 26.27 (Wycliffe),Wycliffe,Old Testament,Genesis,26,27,"Isaac spak to hem, What camen ye to me, a man whom ye hatiden, and puttiden awei fro you?"
Genesis 26.28 (Wycliffe),Wycliffe,Old Testament,Genesis,26,28,"Whiche answeriden, We seiyen that God is with thee, and therfor we seiden now, An ooth be bitwixe vs, and make we a couenaunt of pees,"
Genesis 26.29 (Wycliffe),Wycliffe,Old Testament,Genesis,26,29,"that thou do not ony yuel to vs, as we touchiden not ony thing of thine, nethir diden that that hirtide thee, but with pees we leften thee encressid bi the blessyng of the Lord."
Genesis 26.30 (Wycliffe),Wycliffe,Old Testament,Genesis,26,30,"Therfor Isaac made a feeste to hem; and after mete and drynk thei risen eerli,"
Genesis 26.31 (Wycliffe),Wycliffe,Old Testament,Genesis,26,31,and sworen ech to other; and Isaac lefte hem peisibli in to her place.
Genesis 26.32 (Wycliffe),Wycliffe,Old Testament,Genesis,26,32,"Lo! forsothe in that dai the seruauntis of Ysaac camen, tellynge to him of the pit which thei hadden diggid, and seiden, We han foundun watir."
Genesis 26.33 (Wycliffe),Wycliffe,Old Testament,Genesis,26,33,Wherfor Ysaac clepide that pit abundaunce; and the name of the citee was set Bersabee til in to present dai.
Genesis 26.34 (Wycliffe),Wycliffe,Old Testament,Genesis,26,34,"Esau forsothe fourti yeer eld weddide twei wyues, Judith, the douytir of Beeri Ethei, and Bethsamath, the douyter of Elon, of the same place;"
Genesis 26.35 (Wycliffe),Wycliffe,Old Testament,Genesis,26,35,whiche bothe offendiden the soule of Isaac and of Rebecca.
Genesis 27.1 (Wycliffe),Wycliffe,Old Testament,Genesis,27,1,"Forsothe Isaac wexe eld, and hise iyen dasewiden, and he miyte not se. And he clepide Esau, his more sone, and seide to hym, My sone! Which answerde, Y am present."
Genesis 27.2 (Wycliffe),Wycliffe,Old Testament,Genesis,27,2,"To whom the fadir seide, Thou seest that Y haue woxun eld, and Y knowe not the dai of my deeth."
Genesis 27.3 (Wycliffe),Wycliffe,Old Testament,Genesis,27,3,"Take thin armeres, arewe caas, and a bowe, and go out; and whanne thou hast take ony thing bi huntyng,"
Genesis 27.4 (Wycliffe),Wycliffe,Old Testament,Genesis,27,4,"make to me a seew therof, as thou knowist that Y wole, and brynge that Y ete, and my soule blesse thee bifore that Y die."
Genesis 27.5 (Wycliffe),Wycliffe,Old Testament,Genesis,27,5,"And whanne Rebecca hadde herd this thing, and he hadde go in to the feeld to fille the comaundment of the fadir,"
Genesis 27.6 (Wycliffe),Wycliffe,Old Testament,Genesis,27,6,"sche seide to hir sone Jacob, Y herde thi fadir spekynge with Esau, thi brothir, and seiynge to him, Brynge thou me of thin huntyng,"
Genesis 27.7 (Wycliffe),Wycliffe,Old Testament,Genesis,27,7,"and make thow metis, that Y ete, and that Y blesse thee bifor the Lord bifor that Y die."
Genesis 27.8 (Wycliffe),Wycliffe,Old Testament,Genesis,27,8,"Now therfor, my sone, assent to my counsels,"
Genesis 27.9 (Wycliffe),Wycliffe,Old Testament,Genesis,27,9,"and go to the floc, and brynge to me tweyne the beste kidis, that Y make metis of tho to thi fadir, whiche he etith gladli;"
Genesis 27.10 (Wycliffe),Wycliffe,Old Testament,Genesis,27,10,"and that whanne thow hast brouyt in tho metis, and he hath ete, he blesse thee bifore that he die."
Genesis 27.11 (Wycliffe),Wycliffe,Old Testament,Genesis,27,11,"To whom Jacob answerde, Thou knowist that Esau my brother is an heeri man, and Y am smethe; if my fadir touchith and feelith me,"
Genesis 27.12 (Wycliffe),Wycliffe,Old Testament,Genesis,27,12,"Y drede lest he gesse that Y wolde scorne him, and lest he brynge in cursyng on me for blessyng."
Genesis 27.13 (Wycliffe),Wycliffe,Old Testament,Genesis,27,13,"To whom the modir seide, My sone, this cursyng be in me; oonly here thou my vois, and go, and brynge that that Y seide."
Genesis 27.14 (Wycliffe),Wycliffe,Old Testament,Genesis,27,14,"He yede, and brouyte, and yaf to his modir. Sche made redi metis, as sche knewe that his fadir wolde,"
Genesis 27.15 (Wycliffe),Wycliffe,Old Testament,Genesis,27,15,"and sche clothide Jacob in ful goode clothis of Esau, whiche sche hadde at home anentis hir silf."
Genesis 27.16 (Wycliffe),Wycliffe,Old Testament,Genesis,27,16,"And sche compasside the hondis with litle skynnys of kiddis, and kyuerede the nakide thingis of the necke;"
Genesis 27.17 (Wycliffe),Wycliffe,Old Testament,Genesis,27,17,"and sche yaf seew, and bitook the loouys whiche sche hadde bake."
Genesis 27.18 (Wycliffe),Wycliffe,Old Testament,Genesis,27,18,"And whanne these weren brouyt in, he seide, My fadir! And he answerde, Y here; who art thou, my sone?"
Genesis 27.19 (Wycliffe),Wycliffe,Old Testament,Genesis,27,19,"And Jacob seide, Y am Esau, thi first gendrid sone. Y haue do to thee as thou comaundist to me; rise thou, sitte, and ete of myn huntyng, that thi soule blesse me."
Genesis 27.20 (Wycliffe),Wycliffe,Old Testament,Genesis,27,20,"Eft Ysaac seide to his sone, My sone, hou miytist thou fynde so soone? Which answerde, It was Goddis wille, that this that Y wolde schulde come soone to me."
Genesis 27.21 (Wycliffe),Wycliffe,Old Testament,Genesis,27,21,"And Isaac seide, My sone, come thou hidir, that Y touche thee, and that Y preue wher thou art my sone Esau, ethir nay."
Genesis 27.22 (Wycliffe),Wycliffe,Old Testament,Genesis,27,22,"He neiyede to the fadir; and whanne he hadde feelid hym, Isaac seide, Sotheli the vois is the vois of Jacob, but the hondis ben the hondis of Esau."
Genesis 27.23 (Wycliffe),Wycliffe,Old Testament,Genesis,27,23,"And Isaac knew not Jacob, for the heery hondis expressiden the licnesse of the more sone."
Genesis 27.24 (Wycliffe),Wycliffe,Old Testament,Genesis,27,24,"Therfor Isaac blesside him, and seide, Art thou my sone Esau? Jacob answerde, Y am."
Genesis 27.25 (Wycliffe),Wycliffe,Old Testament,Genesis,27,25,"And Isaac seide, My sone, brynge thou to me metis of thin huntyng, that my soule blesse thee. And whanne Isaac hadde ete these metis brouyt, Jacob brouyte also wyn to Isaac, and whanne this was drunkun,"
Genesis 27.26 (Wycliffe),Wycliffe,Old Testament,Genesis,27,26,"Isaac seide to him, My sone, come thou hidir, and yyue to me a cos."
Genesis 27.27 (Wycliffe),Wycliffe,Old Testament,Genesis,27,27,"Jacob neiyede, and kisside hym; and anoon as Isaac feelide the odour of hise clothis, he blesside him, and seide, Lo! the odour of my sone as the odour of a feeld ful which the Lord hath blessid."
Genesis 27.28 (Wycliffe),Wycliffe,Old Testament,Genesis,27,28,"God yyue to thee of the dewe of heuene, and of the fatnesse of erthe, aboundaunce of whete, and of wyn, and of oile;"
Genesis 27.29 (Wycliffe),Wycliffe,Old Testament,Genesis,27,29,"and puplis serue thee, and lynagis worschipe thee; be thou lord of thi britheren, and the sones of thi modir be bowid bifor thee; be he cursid that cursith thee, and he that blessith thee, be fillid with blessyngis."
Genesis 27.30 (Wycliffe),Wycliffe,Old Testament,Genesis,27,30,"Vnnethis Isaac hadde fillid the word, and whanne Jacob was gon out,"
Genesis 27.31 (Wycliffe),Wycliffe,Old Testament,Genesis,27,31,"Esau cam, and brouyte in metis sodun of the huntyng to the fadir, and seide, My fadir, rise thou, and ete of the huntyng of thi sone, that thi soule blesse me."
Genesis 27.32 (Wycliffe),Wycliffe,Old Testament,Genesis,27,32,"And Isaac seide, Who forsothe art thou? Which answerde, Y am Esau, thi firste gendrid sone."
Genesis 27.33 (Wycliffe),Wycliffe,Old Testament,Genesis,27,33,"Isaac dredde bi a greet astonying; and he wondride more, than it mai be bileued, and seide, Who therfor is he which a while ago brouyte to me huntyng takun, and Y eet of alle thingis bifor that thou camest; and Y blesside him? and he schal be blessid."
Genesis 27.34 (Wycliffe),Wycliffe,Old Testament,Genesis,27,34,"Whanne the wordis of the fadir weren herd, Esau rorid with a greet cry, and was astonyed, and seide, My fadir, blesse thou also me."
Genesis 27.35 (Wycliffe),Wycliffe,Old Testament,Genesis,27,35,"Which seide, Thy brother cam prudentli, and took thi blessyng."
Genesis 27.36 (Wycliffe),Wycliffe,Old Testament,Genesis,27,36,"And Esau addide, Justli his name is clepid Jacob, for lo! he supplauntide me another tyme; bifor he took awei my firste gendride thingis, and now the secounde tyme he rauyschide priueli my blessyng. And eft he seide to the fadir, Wher thou hast not reserued a blessyng also to me?"
Genesis 27.37 (Wycliffe),Wycliffe,Old Testament,Genesis,27,37,"Ysaac answeride, Y haue maad him thi lord, and Y haue maad suget alle hise britheren to his seruage; Y haue stablischid him in whete, and wyn, and oile; and, my sone, what schal Y do to thee aftir these thingis?"
Genesis 27.38 (Wycliffe),Wycliffe,Old Testament,Genesis,27,38,"To whom Esau saide, Fadir, wher thou hast oneli o blessyng? Y biseche that also thou blesse me. And whanne Esau wepte with greet yellyng,"
Genesis 27.39 (Wycliffe),Wycliffe,Old Testament,Genesis,27,39,"Isaac was stirid, and seide to hym, Thi blessyng schal be in the fatnesse of erthe, and in the dew of heuene fro aboue;"
Genesis 27.40 (Wycliffe),Wycliffe,Old Testament,Genesis,27,40,"thou schalt lyue bi swerd, and thou schalt serue thi brothir, and tyme schal come whanne thou schalt shake awei, and vnbynde his yok fro thi nollis."
Genesis 27.41 (Wycliffe),Wycliffe,Old Testament,Genesis,27,41,"Therfor Esau hatide euer Jacob for the blessyng bi which the fadir hadde blessid hym; and Esau seide in his herte, The daies of morenyng of my fadir schulen come, and Y schal sle Jacob, my brothir."
Genesis 27.42 (Wycliffe),Wycliffe,Old Testament,Genesis,27,42,"These thingis weren teld to Rebecca, and sche sente, and clepide hir sone Jacob, and seide to hym, Lo! Esau, thi brothir, manaasith to sle thee;"
Genesis 27.43 (Wycliffe),Wycliffe,Old Testament,Genesis,27,43,"now therfor, my sone, here thou my vois, and rise thou, and fle to Laban, my brother, in Aran;"
Genesis 27.44 (Wycliffe),Wycliffe,Old Testament,Genesis,27,44,"and thou schalt dwelle with hym a fewe daies, til the woodnesse of thi brother reste,"
Genesis 27.45 (Wycliffe),Wycliffe,Old Testament,Genesis,27,45,"and his indignacioun ceesse, and til he foryite tho thingis whiche thou hast don ayens hym. Aftirward Y schal sende, and Y schal brynge thee fro thennus hidir. Whi schal Y be maad soneles of euer eithir sone in o dai?"
Genesis 27.46 (Wycliffe),Wycliffe,Old Testament,Genesis,27,46,"And Rebecca seide to Isaac, It anoieth me of my lijf for the douytris of Heth; if Jacob takith a wijf of the kynrede of this lond, Y nyle lyue."
Genesis 28.1 (Wycliffe),Wycliffe,Old Testament,Genesis,28,1,"And so Isaac clepide Jacob, and blesside hym, and comaundide to hym, and seide, Nyle thou take a wijf of the kyn of Canaan; but go thou,"
Genesis 28.2 (Wycliffe),Wycliffe,Old Testament,Genesis,28,2,"and walke forth in to Mesopotanye of Sirie, to the hows of Batuel, fadir of thi modir, and take to thee of thennus a wijf of the douytris of Laban, thin vncle."
Genesis 28.3 (Wycliffe),Wycliffe,Old Testament,Genesis,28,3,"Sotheli Almyyti God blesse thee, and make thee to encreesse, and multiplie thee, that thou be in to cumpanyes of puplis;"
Genesis 28.4 (Wycliffe),Wycliffe,Old Testament,Genesis,28,4,"and God yyue to thee the blessyngis of Abraham, and to thi seed aftir thee, that thou welde the lond of thi pilgrymage, which he bihiyte to thi grauntsir."
Genesis 28.5 (Wycliffe),Wycliffe,Old Testament,Genesis,28,5,"And whanne Ysaac hadde left hym, he yede forth, and cam in to Mesopotanye of Sirie, to Laban, the sone of Batuel of Sirie, the brother of Rebecca, his modir."
Genesis 28.6 (Wycliffe),Wycliffe,Old Testament,Genesis,28,6,"Forsothe Esau seiy that his fadir hadde blessid Jacob, and hadde sent him in to Mesopotanye of Sirie, that he schulde wedde a wijf of thennus, and that aftir the blessyng he comaundide to Jacob, and seide, Thou schalt not take a wijf of the douytris of Canaan;"
Genesis 28.7 (Wycliffe),Wycliffe,Old Testament,Genesis,28,7,"and that Jacob obeiede to his fadir and modir, and yede in to Sirie;"
Genesis 28.8 (Wycliffe),Wycliffe,Old Testament,Genesis,28,8,also Esau preuyde that his fadir bihelde not gladli the douytris of Canaan.
Genesis 28.9 (Wycliffe),Wycliffe,Old Testament,Genesis,28,9,"And he yede to Ismael, and weddide a wijf, with out these whiche he hadde bifore, Melech, the douyter of Ismael, sone of Abraham, the sistir of Nabaioth."
Genesis 28.10 (Wycliffe),Wycliffe,Old Testament,Genesis,28,10,"Therfor Jacob yede out of Bersabee, and yede to Aran."
Genesis 28.11 (Wycliffe),Wycliffe,Old Testament,Genesis,28,11,"And whanne he hadde come to sum place, and wolde reste ther inne aftir the goynge doun of the sunne, he took of the stoonus that laien ther, and he puttide vndur his heed, and slepte in the same place."
Genesis 28.12 (Wycliffe),Wycliffe,Old Testament,Genesis,28,12,"And he seiye in sleep a laddir stondynge on the erthe, and the cop ther of touchinge heuene; and he seiy Goddis aungels stiynge vp and goynge doun ther bi,"
Genesis 28.13 (Wycliffe),Wycliffe,Old Testament,Genesis,28,13,"and the Lord fastned to the laddir, seiynge to hym, Y am the Lord God of Abraham, thi fadir, and God of Isaac; Y schal yyue to thee and to thi seed the lond in which thou slepist."
Genesis 28.14 (Wycliffe),Wycliffe,Old Testament,Genesis,28,14,"And thi seed schal be as the dust of erthe, thou schalt be alargid to the eest, and west, and north, and south; and alle lynagis of erthe schulen be blessid in thee and in thi seed."
Genesis 28.15 (Wycliffe),Wycliffe,Old Testament,Genesis,28,15,"And Y schal be thi kepere, whidur euer thou schalt go; and Y schal lede thee ayen in to this lond, and Y schal not leeue no but Y schal fil alle thingis whiche Y seide."
Genesis 28.16 (Wycliffe),Wycliffe,Old Testament,Genesis,28,16,"And whanne Jacob hadde wakyd of sleep, he seide, Verili the Lord is in this place, and Y wiste not."
Genesis 28.17 (Wycliffe),Wycliffe,Old Testament,Genesis,28,17,"And he seide dredynge, Hou worschipful is this place! Here is noon other thing no but the hows of God, and the yate of heuene."
Genesis 28.18 (Wycliffe),Wycliffe,Old Testament,Genesis,28,18,"Therfor Jacob roos eerli, and took the stoon which he hadde put vndur his heed, and reiside in to a title, and helde oile aboue."
Genesis 28.19 (Wycliffe),Wycliffe,Old Testament,Genesis,28,19,"And he clepide the name of that citee Bethel, which was clepid Lusa bifore."
Genesis 28.20 (Wycliffe),Wycliffe,Old Testament,Genesis,28,20,"Also he auowide a vow, and seide, If God is with me, and kepith me in the weie in which Y go, and yyueth to me looues to ete, and clothis to be clothid,"
Genesis 28.21 (Wycliffe),Wycliffe,Old Testament,Genesis,28,21,"and Y turne ayen in prosperite to the hows of my fadir, the Lord schal be in to God to me."
Genesis 28.22 (Wycliffe),Wycliffe,Old Testament,Genesis,28,22,"And this stoon, which Y reiside in to a title, schal be clepid the hows of God, and Y schal offre tithis to thee of alle thingis whiche thou schalt yyue to me."
Genesis 29.1 (Wycliffe),Wycliffe,Old Testament,Genesis,29,1,"Therfor Jacob passide forth, and cam in to the eest lond;"
Genesis 29.2 (Wycliffe),Wycliffe,Old Testament,Genesis,29,2,"and seiy a pit in the feeld, and thre flockis of scheep restynge bisidis it, for whi scheep weren watrid therof, and the mouth therof was closid with a greet stoon."
Genesis 29.3 (Wycliffe),Wycliffe,Old Testament,Genesis,29,3,"And the custom was that whanne alle scheep weren gaderid togidere, thei schulden turne awei the stoon, and whanne the flockis weren fillid thei schulden put it eft on the mouth of the pit."
Genesis 29.4 (Wycliffe),Wycliffe,Old Testament,Genesis,29,4,"And Jacob seide to the scheepherdis, Brithren, of whennus ben ye? Whiche answeriden, Of Aran."
Genesis 29.5 (Wycliffe),Wycliffe,Old Testament,Genesis,29,5,"And he axide hem and seide, Wher ye knowen Laban, the sone of Nachor? Thei seiden, We knowen."
Genesis 29.6 (Wycliffe),Wycliffe,Old Testament,Genesis,29,6,"Jacob seide, Is he hool? Thei seiden, He is in good staat; and lo! Rachel, his douytir, cometh with his flok."
Genesis 29.7 (Wycliffe),Wycliffe,Old Testament,Genesis,29,7,"And Jacob seide, Yit myche of the dai is to come, and it is not tyme that the flockis be led ayen to the fooldis; sotheli yyue ye drynk to the scheep, and so lede ye hem ayen to mete."
Genesis 29.8 (Wycliffe),Wycliffe,Old Testament,Genesis,29,8,"Whiche answeriden, We moun not til alle scheep be gederid to gidere, and til we remouen the stoon fro the mouth of the pit to watir the flockis."
Genesis 29.9 (Wycliffe),Wycliffe,Old Testament,Genesis,29,9,"Yit thei spaken, and lo! Rachel cam with the scheep of hir fadir."
Genesis 29.10 (Wycliffe),Wycliffe,Old Testament,Genesis,29,10,"And whanne Jacob seiy hir, and knewe the douytir of his modris brothir, and the scheep of Laban his vncle, he remeuyde the stoon with which the pit was closid;"
Genesis 29.11 (Wycliffe),Wycliffe,Old Testament,Genesis,29,11,"and whanne the flok was watrid, he kisside hir, and he wepte with vois reisid."
Genesis 29.12 (Wycliffe),Wycliffe,Old Testament,Genesis,29,12,"And he schewide to hir that he was the brothir of hir fadir, and the sone of Rebecca; and sche hastide, and telde to hir fadir."
Genesis 29.13 (Wycliffe),Wycliffe,Old Testament,Genesis,29,13,"And whanne he hadde herd, that Jacob, the sone of his sistir, cam, he ran ayens hym, and he biclippide Jacob and kisside hym, and ledde in to his hows. Forsothe whanne the causis of the iurney weren herd,"
Genesis 29.14 (Wycliffe),Wycliffe,Old Testament,Genesis,29,14,"Laban answeride, Thou art my boon and my fleisch. And aftir that the daies of o moneth weren fillid, Laban seide to him,"
Genesis 29.15 (Wycliffe),Wycliffe,Old Testament,Genesis,29,15,"Whethir for thou art my brothir, thou schalt serue me frely? seie thou what mede thou schalt take."
Genesis 29.16 (Wycliffe),Wycliffe,Old Testament,Genesis,29,16,"Forsothe Laban hadde twei douytris, the name of the more was Lya, sotheli the lesse was clepid Rachel;"
Genesis 29.17 (Wycliffe),Wycliffe,Old Testament,Genesis,29,17,"but Lya was blere iyed, Rachel was of fair face, and semeli in siyt."
Genesis 29.18 (Wycliffe),Wycliffe,Old Testament,Genesis,29,18,"And Jacob louede Rachel, and seide, Y schal serue thee seuene yeer for Rachel thi lesse douytir."
Genesis 29.19 (Wycliffe),Wycliffe,Old Testament,Genesis,29,19,"Laban answeride, It is betere that Y yyue hir to thee than to anothir man; dwelle thou at me."
Genesis 29.20 (Wycliffe),Wycliffe,Old Testament,Genesis,29,20,Therfor Jacob seruyde seuene yeer for Rachel; and the daies semyden fewe to hym for the greetnesse of loue.
Genesis 29.21 (Wycliffe),Wycliffe,Old Testament,Genesis,29,21,"And he seide to Laban, Yyue thou my wijf to me, for the tyme is fillid that Y entre to hir."
Genesis 29.22 (Wycliffe),Wycliffe,Old Testament,Genesis,29,22,"And whanne many cumpenyes of freendis weren clepid to the feeste, he made weddyngis,"
Genesis 29.23 (Wycliffe),Wycliffe,Old Testament,Genesis,29,23,"and in the euentid Laban brouyte in to hym Lya his douytir,"
Genesis 29.24 (Wycliffe),Wycliffe,Old Testament,Genesis,29,24,"and yaf an handmaide, Selfa bi name, to the douyter. And whanne Jacob hadde entrid to hir bi custom, whanne the morewtid was maad, he seiy Lya,"
Genesis 29.25 (Wycliffe),Wycliffe,Old Testament,Genesis,29,25,"and seide to his wyues fadir, What is it that thou woldist do? wher Y seruede not thee for Rachel? whi hast thou disseyued me?"
Genesis 29.26 (Wycliffe),Wycliffe,Old Testament,Genesis,29,26,"Laban answerde, It is not custom in oure place that we yyue first the lesse douytris to weddyngis;"
Genesis 29.27 (Wycliffe),Wycliffe,Old Testament,Genesis,29,27,"fille thou the wouke of daies of this couplyng, and Y schal yyue to thee also this Rachel, for the werk in which thou schalt serue me bi othere seuene yeer."
Genesis 29.28 (Wycliffe),Wycliffe,Old Testament,Genesis,29,28,"Jacob assentide to the couenaunt, and whanne the wouke was passid,"
Genesis 29.29 (Wycliffe),Wycliffe,Old Testament,Genesis,29,29,"he weddide Rachel, to whom the fadir hadde youe Bala seruauntesse."
Genesis 29.30 (Wycliffe),Wycliffe,Old Testament,Genesis,29,30,"And at the laste he vside the weddyngis desirid, and settide the loue of the wijf suynge bifore the former; and he seruede at Laban seuene othere yeer."
Genesis 29.31 (Wycliffe),Wycliffe,Old Testament,Genesis,29,31,"Forsothe the Lord seiy that he dispiside Lya, and openyde hir wombe while the sistir dwellide bareyn."
Genesis 29.32 (Wycliffe),Wycliffe,Old Testament,Genesis,29,32,"And Lia childide a sone conseyued, and clepide his name Ruben, and seide, The Lord seiy my mekenesse; now myn hosebonde schal loue me."
Genesis 29.33 (Wycliffe),Wycliffe,Old Testament,Genesis,29,33,"And eft sche conseyuede, and childide a sone, and seide, For the Lord seiy that Y was dispisid, he yaf also this sone to me; and sche clepide his name Symeon."
Genesis 29.34 (Wycliffe),Wycliffe,Old Testament,Genesis,29,34,"And sche conseyuede the thridde tyme, and childide anothir sone, and she seide also, Now myn hosebonde schal be couplid to me, for Y childide thre sones to him; and therfor sche clepide his name Leuy."
Genesis 29.35 (Wycliffe),Wycliffe,Old Testament,Genesis,29,35,"The fourthe tyme sche conseyuede, and childide a sone, and seide, Now I schal knouleche to the Lord; and herfor she clepide his name Judas; and ceesside to childe."
Genesis 30.1 (Wycliffe),Wycliffe,Old Testament,Genesis,30,1,"Forsothe Rachel seiy, that sche was vnfruytful, and hadde enuye to the sister, and seide to hir hosebonde, Yyue thou fre children to me, ellis Y schal die."
Genesis 30.2 (Wycliffe),Wycliffe,Old Testament,Genesis,30,2,"To whom Jacob was wrooth, and answerde, Wher Y am for God, which haue priued thee fro the fruyt of thi wombe?"
Genesis 30.3 (Wycliffe),Wycliffe,Old Testament,Genesis,30,3,"And sche seide, Y haue a seruauntesse Bala, entre thou to hir that she childe on my knees, and that Y haue sones of hir."
Genesis 30.4 (Wycliffe),Wycliffe,Old Testament,Genesis,30,4,And sche yaf to hym Bala in to matrimony;
Genesis 30.5 (Wycliffe),Wycliffe,Old Testament,Genesis,30,5,"and whanne the hosebonde hadde entrid to hir, sche conseyuede, and childide a sone."
Genesis 30.6 (Wycliffe),Wycliffe,Old Testament,Genesis,30,6,"And Rachel seide, the Lord demede to me, and herde my preier, and yaf a sone to me; and therfor sche clepide his name Dan."
Genesis 30.7 (Wycliffe),Wycliffe,Old Testament,Genesis,30,7,"And eft Bala conseyuede, and childide anothir sone,"
Genesis 30.8 (Wycliffe),Wycliffe,Old Testament,Genesis,30,8,"for whom Rachel seide, The Lord hath maad me lijk to my sistir, and Y wexide strong; and sche clepide hym Neptalym."
Genesis 30.9 (Wycliffe),Wycliffe,Old Testament,Genesis,30,9,"Lya feelide that sche ceesside to bere child, and sche yaf Selfa, hir handmayde, to the hosebonde."
Genesis 30.10 (Wycliffe),Wycliffe,Old Testament,Genesis,30,10,"And whanne Selfa aftir conseyuyng childide a sone, Lya seide, Blessidly;"
Genesis 30.11 (Wycliffe),Wycliffe,Old Testament,Genesis,30,11,and therfor sche clepide his name Gad.
Genesis 30.12 (Wycliffe),Wycliffe,Old Testament,Genesis,30,12,"Also Selfa childide anothir sone,"
Genesis 30.13 (Wycliffe),Wycliffe,Old Testament,Genesis,30,13,"and Lia seide, This is for my blis, for alle wymmen schulen seie me blessid; therfor sche clepide hym Aser."
Genesis 30.14 (Wycliffe),Wycliffe,Old Testament,Genesis,30,14,"Forsothe Ruben yede out in to the feeld in the tyme of wheete heruest, and foond mandragis, whiche he brouyte to Lya, his modir. And Rachel seide, Yyue thou to me a part of the mandragis of thi sone."
Genesis 30.15 (Wycliffe),Wycliffe,Old Testament,Genesis,30,15,"Lya answeride, Whether it semeth litil to thee, that thou hast rauyschid the hosebonde fro me, no but thou take also the mandragis of my sone? Rachel seide, The hosebonde sleepe with thee in this nyyt for the mandragis of thi sone."
Genesis 30.16 (Wycliffe),Wycliffe,Old Testament,Genesis,30,16,"And whanne Jacob cam ayen fro the feeld at euentid, Lya yede out in to his comyng, and seide, Thou shalt entre to me, for Y haue hired thee with hire for the mandragis of my sone. He slepte with hir in that nyyt;"
Genesis 30.17 (Wycliffe),Wycliffe,Old Testament,Genesis,30,17,"and God herde hir preiers, and sche conseyuede, and childide the fyuethe sone;"
Genesis 30.18 (Wycliffe),Wycliffe,Old Testament,Genesis,30,18,"and seide, God yaf meede to me, for Y yaf myn handmayde to myn hosebond; and sche clepide his name Isacar."
Genesis 30.19 (Wycliffe),Wycliffe,Old Testament,Genesis,30,19,"Eft Lia conseyuede, and childide the sixte sone,"
Genesis 30.20 (Wycliffe),Wycliffe,Old Testament,Genesis,30,20,"and seide, The Lord hath maad me riche with a good dower, also in this tyme myn hosebonde schal be with me, for Y childide sixe sones to hym; and therfore sche clepide his name Sabulon."
Genesis 30.21 (Wycliffe),Wycliffe,Old Testament,Genesis,30,21,"Aftir whom sche childide a douyter, Dyna bi name."
Genesis 30.22 (Wycliffe),Wycliffe,Old Testament,Genesis,30,22,"Also the Lord hadde mynde on Rachel, and herde hir, and openyde hir wombe."
Genesis 30.23 (Wycliffe),Wycliffe,Old Testament,Genesis,30,23,"And sche conseyuede, and childide a sone, and seide, God hath take a wey my schenschipe; and sche clepid his name Joseph,"
Genesis 30.24 (Wycliffe),Wycliffe,Old Testament,Genesis,30,24,"and seide, The Lord yyue to me another sone."
Genesis 30.25 (Wycliffe),Wycliffe,Old Testament,Genesis,30,25,"Sotheli whanne Joseph was borun, Jacob seide to his wyues fadir, Delyuere thou me, that Y turne ayen in to my cuntrey and to my lond."
Genesis 30.26 (Wycliffe),Wycliffe,Old Testament,Genesis,30,26,"Yyue thou to me my wyues and fre children for whiche Y seruede thee, that Y go; forsothe thou knowist the seruyce bi which Y seruede thee."
Genesis 30.27 (Wycliffe),Wycliffe,Old Testament,Genesis,30,27,"Laban seide to hym, Fynde Y grace in thi siyt, Y haue lerned bi experience that God blesside me for thee;"
Genesis 30.28 (Wycliffe),Wycliffe,Old Testament,Genesis,30,28,ordeyne thou the meede which Y schal yyue to thee.
Genesis 30.29 (Wycliffe),Wycliffe,Old Testament,Genesis,30,29,"And he answeride, Thou woost hou Y seruede thee, and hou greet thi possessioun was in myn hondis;"
Genesis 30.30 (Wycliffe),Wycliffe,Old Testament,Genesis,30,30,"thou haddist litil bifore that Y cam to thee, and now thou art maad riche, and the Lord blesside thee at myn entryng; therfor it is iust that Y purueye sum tyme also to myn hows."
Genesis 30.31 (Wycliffe),Wycliffe,Old Testament,Genesis,30,31,"And Laban seide, What schal Y yyue to thee? And Jacob seide, Y wole no thing but if thou doist that that Y axe, eft Y schal fede and kepe thi scheep."
Genesis 30.32 (Wycliffe),Wycliffe,Old Testament,Genesis,30,32,"Cumpasse thou alle thi flockis, and departe thou alle diuerse scheep and of spottid flees, and what euer thing schal be dun, and spottid, and dyuerse, as wel in scheep as in geet, it schal be my mede."
Genesis 30.33 (Wycliffe),Wycliffe,Old Testament,Genesis,30,33,"And my riytfulnesse schal answere to me to morewe, whanne the tyme of couenaunt schal come bifor thee; and alle that ben not dyuerse and spottid and dunne, as well in sheep as in geet, schulen repreue me of thefte."
Genesis 30.34 (Wycliffe),Wycliffe,Old Testament,Genesis,30,34,"And Laban seide, Y haue acceptable that that thou axist."
Genesis 30.35 (Wycliffe),Wycliffe,Old Testament,Genesis,30,35,"And he departide in that dai the geet, and scheep, geet buckis, and rammes, dyuerse and spottid. Sothely he bitook al the flok of o coloure, that is, of white and of blak flees in the hond of hise sones;"
Genesis 30.36 (Wycliffe),Wycliffe,Old Testament,Genesis,30,36,"and he settide the space of weie of thre daies bitwixe hise sones and the hosebonde of hise douytris, that fedde othere flockis' of hym."
Genesis 30.37 (Wycliffe),Wycliffe,Old Testament,Genesis,30,37,"Therfor Jacob took greene yerdis of popeleris, and of almoundis, and of planes, and in parti dide awei the rynde of tho, and whanne the ryndis weren drawun a wei, whitnesse apperide in these that weren maad bare; sothely tho that weren hoole dwelliden grene, and bi this maner the coloure was maad dyuerse."
Genesis 30.38 (Wycliffe),Wycliffe,Old Testament,Genesis,30,38,"And Jacob puttide tho yerdis in the trowis, where the watir was held out, that whanne the flockis schulden come to drynke, thei schulden haue the yerdis bifor the iyen, and schulden conseyue in the siyt of the yerdis."
Genesis 30.39 (Wycliffe),Wycliffe,Old Testament,Genesis,30,39,"And it was doon that in thilke heete of riding the sheep schulde biholde the yerdis, and that thei schulden brynge forth spotti beestis, and dyuerse, and bispreynt with dyuerse colour."
Genesis 30.40 (Wycliffe),Wycliffe,Old Testament,Genesis,30,40,"And Jacob departide the floc, and puttide the yerdis in the trowis bifor the iyen of the rammys. Sotheli alle the white and blake weren Labans; sotheli the othere weren Jacobis; for the flockis weren departid bytwixe hem silf."
Genesis 30.41 (Wycliffe),Wycliffe,Old Testament,Genesis,30,41,"Therfor whanne the scheep weren ridun in the firste tyme, Jacob puttide the yerdis in the trouyis of watir bifor the iyen of rammys and of scheep, that thei schulden conseyue in the siyt of tho yerdis."
Genesis 30.42 (Wycliffe),Wycliffe,Old Testament,Genesis,30,42,"Forsothe whanne the late medlyng and the laste conseyuyng weren, Jacob puttide not tho yerdis; and tho that weren late, weren maad Labans, and tho that weren of the firste tyme weren Jacobis."
Genesis 30.43 (Wycliffe),Wycliffe,Old Testament,Genesis,30,43,"And he was maad ful riche, and hadde many flockis, handmaydis, and seruauntis, camels, and assis."
Genesis 31.1 (Wycliffe),Wycliffe,Old Testament,Genesis,31,1,"Aftir that Jacob herde the wordis of the sones of Laban, that seiden, Jacob hath take awei alle thingis that weren oure fadris, and of his catel Jacob is maad riche, and noble."
Genesis 31.2 (Wycliffe),Wycliffe,Old Testament,Genesis,31,2,"Also Jacob perseyuede the face of Laban, that it was not ayens hym as yistirdai, and the thridde dai agoon,"
Genesis 31.3 (Wycliffe),Wycliffe,Old Testament,Genesis,31,3,"moost for the Lord seide to hym, Turne ayen into the lond of thi fadris, and to thi generacioun, and Y shal be with thee."
Genesis 31.4 (Wycliffe),Wycliffe,Old Testament,Genesis,31,4,"He sente, and clepide Rachel, and Lya, in to the feeld, where he kepte flockis, and he seide to hem,"
Genesis 31.5 (Wycliffe),Wycliffe,Old Testament,Genesis,31,5,"Y se the face of youre fadir, that it is not ayens me as yisterdai and the thridde dai agoon; but God of my fadir was with me."
Genesis 31.6 (Wycliffe),Wycliffe,Old Testament,Genesis,31,6,And ye witen that with alle my strengthis Y seruede youre fadir;
Genesis 31.7 (Wycliffe),Wycliffe,Old Testament,Genesis,31,7,"but and youre fadir disseyuyde me, and chaungide my meede ten sithis; and netheles God suffride not hym to anoye me."
Genesis 31.8 (Wycliffe),Wycliffe,Old Testament,Genesis,31,8,"If he seide ony tyme, Dyuerse colourid sheep schulen be thi medis, alle sheep brouyten forth dyuerse colourid lambren; forsothe whanne he seide ayenward, Thou shalte take alle white for mede, alle the flockis brouyten forth white beestis;"
Genesis 31.9 (Wycliffe),Wycliffe,Old Testament,Genesis,31,9,"and God took a wey the substaunce of youre fadir, and yaf to me."
Genesis 31.10 (Wycliffe),Wycliffe,Old Testament,Genesis,31,10,"For aftir that the tyme of conseyuyng of sheep cam, Y reiside myn iyen, and seiy in sleep malis dyuerse, and spotti, and of dyuerse colouris, stiynge on femalis."
Genesis 31.11 (Wycliffe),Wycliffe,Old Testament,Genesis,31,11,"And the aungel of the Lord seide to me in sleep, Jacob! and Y answeride, Y am redy."
Genesis 31.12 (Wycliffe),Wycliffe,Old Testament,Genesis,31,12,"Which seide, Reise thin iyen, and se alle malis dyuerse, byspreynt, and spotti, stiynge on femalis; for Y seiy alle thingis whiche Laban dide to thee;"
Genesis 31.13 (Wycliffe),Wycliffe,Old Testament,Genesis,31,13,"Y am God of Bethel, where thou anoyntidist a stoon, and madist auow to me. Now therefor rise thou, and go out of this lond, and turne ayen in to the lond of thi birthe."
Genesis 31.14 (Wycliffe),Wycliffe,Old Testament,Genesis,31,14,"And Rachel and Lya answeriden, Wher we han ony thing residue in the catels, and eritage of oure fadir?"
Genesis 31.15 (Wycliffe),Wycliffe,Old Testament,Genesis,31,15,"Wher he arettide not vs as aliens, and selde, and eet oure prijs?"
Genesis 31.16 (Wycliffe),Wycliffe,Old Testament,Genesis,31,16,"But God took awei the richessis of oure fadir, and yaf tho to vs, and to oure sones; wherfor do thou alle thingis whiche God hath comaundide to thee."
Genesis 31.17 (Wycliffe),Wycliffe,Old Testament,Genesis,31,17,"Forsothe Jacob roos, and puttide hise fre children and wyues on camels, and yede forth;"
Genesis 31.18 (Wycliffe),Wycliffe,Old Testament,Genesis,31,18,"and he took al his catel, flockis, and what euer thing he hadde gete in Mesopotanye, and yede to Isaac, his fadir, into the lond of Canaan."
Genesis 31.19 (Wycliffe),Wycliffe,Old Testament,Genesis,31,19,"In that tyme Laban yede to schere scheep, and Rachel stal the idols of hir fadir."
Genesis 31.20 (Wycliffe),Wycliffe,Old Testament,Genesis,31,20,"And Jacob nolde knouleche to the fadir of his wijf, that he wolde fle;"
Genesis 31.21 (Wycliffe),Wycliffe,Old Testament,Genesis,31,21,"and whanne he hadde go, as wel he as alle thingis that weren of his riyt, and whanne he hadde passid the water, and he yede ayens the hil of Galaad,"
Genesis 31.22 (Wycliffe),Wycliffe,Old Testament,Genesis,31,22,"it was teld to Laban, in the thridde dai, that Jacob fledde."
Genesis 31.23 (Wycliffe),Wycliffe,Old Testament,Genesis,31,23,"And Laban took his britheren, and pursuede hym seuene daies, and took hym in the hil of Galaad."
Genesis 31.24 (Wycliffe),Wycliffe,Old Testament,Genesis,31,24,"And Laban seiy in sleep the Lord seiynge to him, Be war that thou speke not ony thing sharpli ayens Jacob."
Genesis 31.25 (Wycliffe),Wycliffe,Old Testament,Genesis,31,25,"And thanne Jacob hadde stretchid forth the tabernacle in the hil; and whanne he hadde sued Jacob with his britheren, he settide tente in the same hil of Galaad; and he seide to Jacob,"
Genesis 31.26 (Wycliffe),Wycliffe,Old Testament,Genesis,31,26,"Whi hast thou do so, that the while I wiste not thou woldist dryue awey my douytris as caitifs by swerd?"
Genesis 31.27 (Wycliffe),Wycliffe,Old Testament,Genesis,31,27,"Whi woldist thou fle the while Y wiste not, nether woldist shewe to me, that Y shulde sue thee with ioie, and songis, and tympans, and harpis?"
Genesis 31.28 (Wycliffe),Wycliffe,Old Testament,Genesis,31,28,Thou suffridist not that Y schulde kisse my sones and douytris; thou hast wrouyt folili.
Genesis 31.29 (Wycliffe),Wycliffe,Old Testament,Genesis,31,29,"And now sotheli myn hond mai yelde yuel to thee, but the God of thi fadir seide to me yisterdai, Be war that thou speke not ony harder thing with Jacob."
Genesis 31.30 (Wycliffe),Wycliffe,Old Testament,Genesis,31,30,"Suppose, if thou coueitedist to go to thi kynesmen, and the hows of thi fadir was in desir to thee, whi hast thou stole my goddis?"
Genesis 31.31 (Wycliffe),Wycliffe,Old Testament,Genesis,31,31,"Jacob answeride, That Y yede forth while thou wistist not, Y dredde lest thou woldist take awey thi douytris violentli;"
Genesis 31.32 (Wycliffe),Wycliffe,Old Testament,Genesis,31,32,"sotheli that thou repreuest me of thefte, at whom euer thou fyndist thi goddis, be he slayn bifor oure britheren; seke thou, what euer thing of thine thou fyndist at me, and take awei. Jacob seide these thingis, and wiste not that Rachel stal the idols."
Genesis 31.33 (Wycliffe),Wycliffe,Old Testament,Genesis,31,33,"And so Laban entride into the tabernacle of Jacob, and of Lya, and of euer eithir meyne, and foond not; and whanne Laban hadde entrid in to the tente of Rachel,"
Genesis 31.34 (Wycliffe),Wycliffe,Old Testament,Genesis,31,34,"sche hastide, and hidde the idols vndur the strewyngis of the camel, and sat aboue. And sche seide to Laban, sekynge al the tente and fyndynge no thing,"
Genesis 31.35 (Wycliffe),Wycliffe,Old Testament,Genesis,31,35,"My lord, be not wrooth that Y may not rise bifore thee, for it bifelde now to me bi the custom of wymmen; so the bisynesse of the sekere was scorned."
Genesis 31.36 (Wycliffe),Wycliffe,Old Testament,Genesis,31,36,"And Jacob bolnyde, and seide with strijf, For what cause of me, and for what synne of me, hast thou come so fersly aftir me,"
Genesis 31.37 (Wycliffe),Wycliffe,Old Testament,Genesis,31,37,"and hast souyt al the portenaunce of myn hous? What hast thou founde of al the catel of thin hows? Putte thou here bifore my britheren and thi britheren, and deme thei betwixe me and thee."
Genesis 31.38 (Wycliffe),Wycliffe,Old Testament,Genesis,31,38,"Was I with thee herfore twenti yeer? Thi sheep and geet weren not bareyn, Y eet not the rammes of thi flok,"
Genesis 31.39 (Wycliffe),Wycliffe,Old Testament,Genesis,31,39,"nether Y schewide to thee ony thing takun of a beeste; Y yeldide al harm; what euer thing perischide bi thefte, thou axidist of me;"
Genesis 31.40 (Wycliffe),Wycliffe,Old Testament,Genesis,31,40,"Y was angwischid in dai and nyyt with heete and frost, and sleep fledde fro myn iyen;"
Genesis 31.41 (Wycliffe),Wycliffe,Old Testament,Genesis,31,41,"so Y seruede thee bi twenti yeer in thin hows, fourtene yeer for thi douytris, and sixe yeer for thi flockis; and thou chaungidist my mede ten sithis."
Genesis 31.42 (Wycliffe),Wycliffe,Old Testament,Genesis,31,42,"If God of my fadir Abraham, and the drede of Isaac hadde not helpid me, perauenture now thou haddist left me nakid; the Lord bihelde my turmentyng and the traueyl of myn hondis, and repreuyde thee yistirdai."
Genesis 31.43 (Wycliffe),Wycliffe,Old Testament,Genesis,31,43,"Laban answeride hym, The douytris, and thi sones, and flockis, and alle thingis whiche thou seest, ben myne, what mai Y do to my sones, and to the sones of sones?"
Genesis 31.44 (Wycliffe),Wycliffe,Old Testament,Genesis,31,44,"Therfor come thou, and make we boond of pees, that it be witnessyng bitwixe me, and thee."
Genesis 31.45 (Wycliffe),Wycliffe,Old Testament,Genesis,31,45,"And so Jacob took a stoon, and reiside it in to a signe, and seide to hise britheren,"
Genesis 31.46 (Wycliffe),Wycliffe,Old Testament,Genesis,31,46,"Brynge ye stoonus; whiche gadriden, and maden an heep, and eten on it."
Genesis 31.47 (Wycliffe),Wycliffe,Old Testament,Genesis,31,47,"And Laban clepide it the heep of wittnesse, and Jacob clepide it the heep of witnessyng; euer eithir clepide bi the proprete of his langage."
Genesis 31.48 (Wycliffe),Wycliffe,Old Testament,Genesis,31,48,"And Laban seide, This heep schal be witnesse bytwixe me and thee to day, and herfor the name therof was clepid Galaad, that is, the heep of witnesse."
Genesis 31.49 (Wycliffe),Wycliffe,Old Testament,Genesis,31,49,"And Laban addide, The Lord biholde, and deme bitwixe vs, whanne we schulen go awei fro yow;"
Genesis 31.50 (Wycliffe),Wycliffe,Old Testament,Genesis,31,50,"if thou schalt turmente my douytris, and if thou schal brynge yn othere wyues on hem, noon is witnesse of oure word, outakun God, whiche is present, and biholdith."
Genesis 31.51 (Wycliffe),Wycliffe,Old Testament,Genesis,31,51,"And eft he seide to Jacob, Lo! this heep, and stoon, whiche Y reiside bitwixe me and thee, schal be witnesse;"
Genesis 31.52 (Wycliffe),Wycliffe,Old Testament,Genesis,31,52,"sotheli this heep, and stoon be in to witnessyng, forsothe if Y schal passe it, and go to thee, ether thou shalt passe, and thenke yuel to me."
Genesis 31.53 (Wycliffe),Wycliffe,Old Testament,Genesis,31,53,"God of Abraham, and God of Nachor, God of the fadir of hem, deme bitwixe vs. Therfor Jacob swoor by the drede of his fadir Ysaac;"
Genesis 31.54 (Wycliffe),Wycliffe,Old Testament,Genesis,31,54,"and whanne slayn sacrifices weren offrid in the hil, he clepyde his britheren to ete breed, and whanne thei hadden ete, thei dwelliden there."
Genesis 31.55 (Wycliffe),Wycliffe,Old Testament,Genesis,31,55,"Forsothe Laban roos bi nyyt, and kisside his sones, and douytris, and blesside hem, and turnede ayen in to his place."
Genesis 32.1 (Wycliffe),Wycliffe,Old Testament,Genesis,32,1,"Forsothe Jacob wente forth in the weie in which he began, and the aungels of the Lord metten him."
Genesis 32.2 (Wycliffe),Wycliffe,Old Testament,Genesis,32,2,"And whanne he hadde seyn hem, he seide, These ben the castels of God; and he clepide the name of that place Manaym, that is, castels."
Genesis 32.3 (Wycliffe),Wycliffe,Old Testament,Genesis,32,3,"Sotheli Jacob sente bifore him also messangeris to Esau, his brother, in to the lond of Seir, in the cuntrey of Edom;"
Genesis 32.4 (Wycliffe),Wycliffe,Old Testament,Genesis,32,4,"and comaundide to hem, and seide, Thus speke ye to my lord Esau, Thi brothir Jacob seith these thingis, Y was a pilgrym at Laban, and Y was til in to present dai;"
Genesis 32.5 (Wycliffe),Wycliffe,Old Testament,Genesis,32,5,"Y haue oxun, and assis, and scheep, and seruauntis, and hand maydis, and Y sende now a message to my lord, that Y fynde grace in thi siyt."
Genesis 32.6 (Wycliffe),Wycliffe,Old Testament,Genesis,32,6,"And the messageris turneden ayen to Jacob, and seiden, We camen to Esau, thi brother, and lo! he hastith in to thi comyng, with foure hundrid men."
Genesis 32.7 (Wycliffe),Wycliffe,Old Testament,Genesis,32,7,"Jacob dredde greetli, and he was aferd, and departide the puple that was with hym, and he departide the flockis, and scheep, and oxun, and camels, in to twei cumpenyes;"
Genesis 32.8 (Wycliffe),Wycliffe,Old Testament,Genesis,32,8,"and seide, If Esau schal come to o cumpeny, and schal smyte it, the tothir cumpeny which is residue schal be saued."
Genesis 32.9 (Wycliffe),Wycliffe,Old Testament,Genesis,32,9,"And Jacob seide, A! God of my fadir Abraham, and God of my fadir Isaac, A! Lord, that seidist to me, Turne thou ayen in to thi lond, and in to the place of thi birthe, and Y schal do wel to thee,"
Genesis 32.10 (Wycliffe),Wycliffe,Old Testament,Genesis,32,10,"Y am lesse than alle thi merciful doyngis, and than thi treuthe which thou hast fillid to thi seruaunt; with my staf Y passide this Jordan, and now Y go ayen with twei cumpanyes;"
Genesis 32.11 (Wycliffe),Wycliffe,Old Testament,Genesis,32,11,"delyuere thou me fro the hond of my brothir Esau, for Y drede him greetli, lest he come and sle the modris with the sones."
Genesis 32.12 (Wycliffe),Wycliffe,Old Testament,Genesis,32,12,"Thou spakist that thou schuldist do wel to me, and shuldist alarge my seed as the grauel of the see, that mai not be noumbrid for mychilnesse."
Genesis 32.13 (Wycliffe),Wycliffe,Old Testament,Genesis,32,13,"And whanne Jacob hadde slept there in that nyyt, he departide of tho thingis whiche he hadde yiftis to Esau, his brothir,"
Genesis 32.14 (Wycliffe),Wycliffe,Old Testament,Genesis,32,14,"two hundrid geet, and twenti buckis of geet, two hundrid scheep, and twenti rammys,"
Genesis 32.15 (Wycliffe),Wycliffe,Old Testament,Genesis,32,15,"camels fulle with her foolis thretti, fourti kyen, and twenti boolis, twenti sche assis, and ten foolis of hem."
Genesis 32.16 (Wycliffe),Wycliffe,Old Testament,Genesis,32,16,"And he sente bi the hondis of his seruauntis alle flockis bi hem silf; and he seide to hise children, Go ye bifore me, and a space be betwixe flok and flok."
Genesis 32.17 (Wycliffe),Wycliffe,Old Testament,Genesis,32,17,"And he comaundide to the formere, and seide, If thou schalt mete my brothir Esau, and he schal axe thee, whos man thou art, ether whidir thou goist, ether whos ben these thingis whiche thou suest,"
Genesis 32.18 (Wycliffe),Wycliffe,Old Testament,Genesis,32,18,"thou schalt answere, Of thi seruaunt Jacob, he hath sent yiftis to his lord Esau, and he cometh aftir vs."
Genesis 32.19 (Wycliffe),Wycliffe,Old Testament,Genesis,32,19,"In lijk maner, he yaf comaundementis to the secounde, and to the thridde, and to alle that sueden flockis; and seide, Speke ye bi the same wordis to Esau,"
Genesis 32.20 (Wycliffe),Wycliffe,Old Testament,Genesis,32,20,"whanne ye fynden hym, and ye schulen adde, Also Jacob hym silf thi seruaunt sueth oure weie. For Jacob seide, Y schal plese Esau with yiftis that goon bifore, and aftirward Y schal se hym; in hap he schal be mercyful to me."
Genesis 32.21 (Wycliffe),Wycliffe,Old Testament,Genesis,32,21,And so the yiftis yeden bifore hym; sotheli he dwellide in that nyyt in the tentis.
Genesis 32.22 (Wycliffe),Wycliffe,Old Testament,Genesis,32,22,"And whanne Jacob hadde arise auysseli, he took hise twei wyues, and so many seruauntessis with enleuen sones, and passide the forthe of Jaboth."
Genesis 32.23 (Wycliffe),Wycliffe,Old Testament,Genesis,32,23,"And whanne alle thingis that perteyneden to hym weren led ouer, he dwellide aloone, and, lo!"
Genesis 32.24 (Wycliffe),Wycliffe,Old Testament,Genesis,32,24,a man wrastlide with him til to the morwetid.
Genesis 32.25 (Wycliffe),Wycliffe,Old Testament,Genesis,32,25,"And whanne the man seiy that he miyte not ouercome Jacob, he touchide the senewe of Jacobis hipe, and it driede anoon."
Genesis 32.26 (Wycliffe),Wycliffe,Old Testament,Genesis,32,26,"And he seide to Jacob, Leeue thou me, for the morewtid stieth now. Jacob answeride, Y schal not leeue thee, no but thou blesse me."
Genesis 32.27 (Wycliffe),Wycliffe,Old Testament,Genesis,32,27,"Therfore he seide, What name is to thee? He answeride, Jacob."
Genesis 32.28 (Wycliffe),Wycliffe,Old Testament,Genesis,32,28,"And the man seide, Thi name schal no more be clepid Jacob, but Israel; for if thou were strong ayens God, hou miche more schalt thou haue power ayens men."
Genesis 32.29 (Wycliffe),Wycliffe,Old Testament,Genesis,32,29,"Jacob axide him, Seie thou to me bi what name thou art clepid? He answerde, Whi axist thou my name, whiche is wondirful? And he blesside Jacob in the same place."
Genesis 32.30 (Wycliffe),Wycliffe,Old Testament,Genesis,32,30,"And Jacob clepide the name of that place Fanuel, and seide, Y siy the Lord face to face, and my lijf is maad saaf."
Genesis 32.31 (Wycliffe),Wycliffe,Old Testament,Genesis,32,31,"And anoon the sunne roos to hym, aftir that he passide Fanuel; forsothe he haltide in the foot."
Genesis 32.32 (Wycliffe),Wycliffe,Old Testament,Genesis,32,32,"For which cause the sones of Israel eten not til in to present day the senewe, that driede in the hipe of Jacob; for the man touchide the senewe of Jacobs hipe, and it driede."
Genesis 33.1 (Wycliffe),Wycliffe,Old Testament,Genesis,33,1,"Forsothe Jacob reiside hise iyen, and seiy Esau comynge, and foure hundrid men with hym; and he departide the sones of Lia, and of Rachel, and of bothe seruauntessis."
Genesis 33.2 (Wycliffe),Wycliffe,Old Testament,Genesis,33,2,"And he puttide euer either handmaide, and the fre children of hem, in the bigynnyng; sotheli he puttide Lia, and her sones, in the secounde place; forsothe he puttide Rachel and Joseph the laste."
Genesis 33.3 (Wycliffe),Wycliffe,Old Testament,Genesis,33,3,"And Jacob yede bifore, and worschipide lowli to erthe seuensithis, til his brothir neiyede."
Genesis 33.4 (Wycliffe),Wycliffe,Old Testament,Genesis,33,4,"And so Esau ran ayens his brothir, and collide hym, and Esau helde his necke, and kisside, and wepte."
Genesis 33.5 (Wycliffe),Wycliffe,Old Testament,Genesis,33,5,"And whanne the iyen weren reisid, he seiy the wymmen, and the litle children of hem, and seide, What wolen these to hem silf? and wher thei pertenen to thee? Jacob answeride, Thei ben the litle children, whiche God hath youe to me, thi seruaunt."
Genesis 33.6 (Wycliffe),Wycliffe,Old Testament,Genesis,33,6,"And the handmaydis and her sones neiyeden, and weren bowid."
Genesis 33.7 (Wycliffe),Wycliffe,Old Testament,Genesis,33,7,"Also Lya neiyede with hir fre children; and whanne thei hadden worschipid in lijk maner, Joseph and Rachel the laste worschipeden."
Genesis 33.8 (Wycliffe),Wycliffe,Old Testament,Genesis,33,8,"And Esau seide, What ben these cumpanyes, whiche Y mette? Jacob answerde, That Y schulde fynde grace bifore my lord."
Genesis 33.9 (Wycliffe),Wycliffe,Old Testament,Genesis,33,9,"And he seide, My brother, Y haue ful many thingis, thi thingis be to thee."
Genesis 33.10 (Wycliffe),Wycliffe,Old Testament,Genesis,33,10,"And Jacob seide, Y biseche, nyle thou so, but if Y foond grace in thin iyen, take thou a litil yifte of myn hondis; for Y seiy so thi face as I seiy the cheer of God;"
Genesis 33.11 (Wycliffe),Wycliffe,Old Testament,Genesis,33,11,"be thou merciful to me, and resseyue the blessyng which Y brouyte to thee, and which blessyng God yyuynge alle thingis yaf to me. Vnnethis, while the brothir compellide,"
Genesis 33.12 (Wycliffe),Wycliffe,Old Testament,Genesis,33,12,"he resseyuede, and seide, Go we to gidere, and Y schal be felowe of thi weie."
Genesis 33.13 (Wycliffe),Wycliffe,Old Testament,Genesis,33,13,"And Jacob seide, My lord, thou knowist that Y haue litle children tendre, and scheep, and kien with calue with me, and if Y schal make hem for to trauele more in goynge, alle the flockis schulen die in o dai;"
Genesis 33.14 (Wycliffe),Wycliffe,Old Testament,Genesis,33,14,"my lord go bifore his seruaunt, and Y schal sue litil and litil hise steppis, as I shal se that my litle children mown, til Y come to my lord, in to Seir."
Genesis 33.15 (Wycliffe),Wycliffe,Old Testament,Genesis,33,15,"Esau answeride, Y preie thee, that of the puple which is with me, nameli felowis of thi weie dwelle. Jacob seide, It is no nede; Y haue nede to this o thing oneli, that Y fynde grace in thi siyt, my lord."
Genesis 33.16 (Wycliffe),Wycliffe,Old Testament,Genesis,33,16,"And so Esau turnede ayen in that dai in the weie bi which he cam, in to Seir."
Genesis 33.17 (Wycliffe),Wycliffe,Old Testament,Genesis,33,17,"And Jacob cam in to Sochot, where whanne he hadde bildid an hows, and hadde set tentis, he clepide the name of that place Sochot, that is, tabernaclis."
Genesis 33.18 (Wycliffe),Wycliffe,Old Testament,Genesis,33,18,"And Jacob passide in to Salem, a citee of Sichimis, whiche is in the lond of Canaan, aftir that he turnede ayen fro Mesopotanye of Sirie, and he dwellide besidis the citee."
Genesis 33.19 (Wycliffe),Wycliffe,Old Testament,Genesis,33,19,"And he bouyte for an hundrid lambren a part of the feeld, in which he settide tabernaclis, of the sones of Emor, fadir of Sichem."
Genesis 33.20 (Wycliffe),Wycliffe,Old Testament,Genesis,33,20,"And whanne he hadde reisid an auter there, he inwardly clepide on it the strongeste God of Israel."
Genesis 34.1 (Wycliffe),Wycliffe,Old Testament,Genesis,34,1,"Forsothe Dyna, the douytir of Lya, yede out to se the wymmen of that cuntrey."
Genesis 34.2 (Wycliffe),Wycliffe,Old Testament,Genesis,34,2,"And whanne Sichem, the sone of Emor Euey, the prince of that lond, hadde seyn hir, he louede hir, and rauyschide, and sclepte with hir, and oppresside the virgyn bi violence."
Genesis 34.3 (Wycliffe),Wycliffe,Old Testament,Genesis,34,3,"And his soule was boundun faste with hir, and he pleside hir sory with flateringis."
Genesis 34.4 (Wycliffe),Wycliffe,Old Testament,Genesis,34,4,"And he yede to Emor,"
Genesis 34.5 (Wycliffe),Wycliffe,Old Testament,Genesis,34,5,"his fadir, and seide, Take to me this damysel a wijf. And whanne Jacob hadde herd this thing, while the sones weren absent, and ocupied in the fedyng of scheep, he was stille, til thei camen ayen."
Genesis 34.6 (Wycliffe),Wycliffe,Old Testament,Genesis,34,6,"Sotheli whanne Emor, the fadir of Sichem, was gon out, that he schulde speke to Jacob, lo!"
Genesis 34.7 (Wycliffe),Wycliffe,Old Testament,Genesis,34,7,"hise sones camen fro the feeld. And whanne this thing that bifelde was herd, thei weren wroothe greetli; for he wrouyte a foul thing in Israel, and he hadde do a thing vnleueful in the defoulyng of the douyter of Jacob."
Genesis 34.8 (Wycliffe),Wycliffe,Old Testament,Genesis,34,8,"And so Emor spak to hem, The soule of my sone Sichem cleuyde to youre douytir, yeue ye hir a wijf to hym,"
Genesis 34.9 (Wycliffe),Wycliffe,Old Testament,Genesis,34,9,"and ioyne we weddyngis to gidere; yyue ye youre douytris to vs,"
Genesis 34.10 (Wycliffe),Wycliffe,Old Testament,Genesis,34,10,"and take ye oure douytris, and dwelle ye with vs; the lond is in youre power, tile ye, make ye marchaundise, and welde ye it."
Genesis 34.11 (Wycliffe),Wycliffe,Old Testament,Genesis,34,11,"But also Sichem seide to the fadir and britheren of hir, Fynde Y grace bifor you, and what euer thingis ye ordeynen Y schal yyue;"
Genesis 34.12 (Wycliffe),Wycliffe,Old Testament,Genesis,34,12,"encreesse ye the dower, and axe ye yiftis, Y schal yyue wilfull that that ye axen; oonli yyue ye this damysele a wijf to me."
Genesis 34.13 (Wycliffe),Wycliffe,Old Testament,Genesis,34,13,"The sones of Jacob answeriden in gile to Sichem and his fadir, and weren feerse for the defoulyng of maidenhod of the sistir,"
Genesis 34.14 (Wycliffe),Wycliffe,Old Testament,Genesis,34,14,"We moun not do this that ye axen, nether we moun yyue oure sistir to a man vncircumcidid, which thing is vnleueful and abhomynable anentis vs."
Genesis 34.15 (Wycliffe),Wycliffe,Old Testament,Genesis,34,15,"But in this we schulen mowe be boundun in pees, if ye wole be lijk vs, and ech of male kynde be circumcidid in you,"
Genesis 34.16 (Wycliffe),Wycliffe,Old Testament,Genesis,34,16,"thanne we schulen yyue and take togidre oure douytris and youre; and we schulen dwelle with you, and we schulen be o puple."
Genesis 34.17 (Wycliffe),Wycliffe,Old Testament,Genesis,34,17,"Forsothe if ye nylen be circumcidid, we schulen take oure douytir, and schulen go a wei."
Genesis 34.18 (Wycliffe),Wycliffe,Old Testament,Genesis,34,18,"The profryng of hem pleside Emor and Sichem,"
Genesis 34.19 (Wycliffe),Wycliffe,Old Testament,Genesis,34,19,"his sone, and the yong wexynge man dilaiede not, that ne he fillide anoon that that was axid, for he louede the damysele greetli, and he was noble in al the hous of his fadir."
Genesis 34.20 (Wycliffe),Wycliffe,Old Testament,Genesis,34,20,"And thei entriden in to the yate of the citee, and spaken to the puple,"
Genesis 34.21 (Wycliffe),Wycliffe,Old Testament,Genesis,34,21,"These men ben pesible, and wolen dwelle with vs; make thei marchaundie in the loond, and tile thei it, which is large and brood, and hath nede to tileris; we schulen take her douytris to wyues, and we schulen yyue oure douytris to hem."
Genesis 34.22 (Wycliffe),Wycliffe,Old Testament,Genesis,34,22,"O thing is, for which so greet good is dilaied; if we circumciden oure malis, and suen the custom of the folc,"
Genesis 34.23 (Wycliffe),Wycliffe,Old Testament,Genesis,34,23,"bothe her substaunce, and scheep, and alle thingis which thei welden, schulen be oure; oneli assente we in this, that we dwelle to gidere, and make o puple."
Genesis 34.24 (Wycliffe),Wycliffe,Old Testament,Genesis,34,24,"And alle men assentiden, and alle malis weren circumcidid."
Genesis 34.25 (Wycliffe),Wycliffe,Old Testament,Genesis,34,25,"And lo! in the thridde day, whanne the sorewe of woundis was moost greuous, twei sones of acob, Symeon and Leuy, britheren of Dyna, token swerdis, and entriden in to the citee booldeli; and whanne alle malis weren slayn,"
Genesis 34.26 (Wycliffe),Wycliffe,Old Testament,Genesis,34,26,"thei killiden Emor and Sichem togidere, and token Dyna, her sistir, fro the hous of Sichem."
Genesis 34.27 (Wycliffe),Wycliffe,Old Testament,Genesis,34,27,"And whanne thei weren goon out, othere sones of Jacob felden in on the slayn men, and rifeliden the citee for the veniaunce of defoulyng of a virgyn."
Genesis 34.28 (Wycliffe),Wycliffe,Old Testament,Genesis,34,28,"And thei wastiden the scheep of tho men, and droues of oxun, and assis, and alle thingis that weren in howsis and feeldis,"
Genesis 34.29 (Wycliffe),Wycliffe,Old Testament,Genesis,34,29,"and ledden prisoneris the litle children, and wyues of tho men."
Genesis 34.30 (Wycliffe),Wycliffe,Old Testament,Genesis,34,30,"And whanne these thingis weren don hardili, Jacob seide to Symeon and Leuy, Ye han troblid me, and han maad me hateful to Cananeis and Fereseis, dwellers of this lond; we ben fewe, thei schulen be gaderid to gidere and schulen sle me, and Y schal be don a wey and myn hous."
Genesis 34.31 (Wycliffe),Wycliffe,Old Testament,Genesis,34,31,"Symeon and Leuy answeriden, Whether thei ouyten mysuse oure sistir as an hoore?"
Genesis 35.1 (Wycliffe),Wycliffe,Old Testament,Genesis,35,1,"Yn the mene tyme the Lord spak to Jacob, Ryse thou, and stie to Bethel, and dwelle thou there, and make thou an auter to the Lord, that apperide to thee whanne thou fleddist Esau, thi brother."
Genesis 35.2 (Wycliffe),Wycliffe,Old Testament,Genesis,35,2,"Forsothe Jacob seide, whanne al his hous was clepid to gidere, Caste ye a wei alien goddis, that ben in the myddis of you, and be ye clensid, and chaunge ye youre clothis;"
Genesis 35.3 (Wycliffe),Wycliffe,Old Testament,Genesis,35,3,"rise ye, and stie we into Bethel, that we make there an auter to the Lord, which herde me in the dai of my tribulacioun, and was felowe of my weie."
Genesis 35.4 (Wycliffe),Wycliffe,Old Testament,Genesis,35,4,"Therfor thei yauen to hym alle alien goddis which thei hadden, and eere ryngis, that weren in the eeris of hem; and he deluyde tho vndur a tre, clepid therubynte, which is bihynde the citee of Sichem."
Genesis 35.5 (Wycliffe),Wycliffe,Old Testament,Genesis,35,5,"And whanne thei yeden, drede assailide alle men by cumpas of the citee, and thei weren not hardi to pursue hem goynge a wei."
Genesis 35.6 (Wycliffe),Wycliffe,Old Testament,Genesis,35,6,"Therfor Jacob cam to Lusa, which is in the lond of Canaan, bi sire name Bethel, he and al his puple with hym."
Genesis 35.7 (Wycliffe),Wycliffe,Old Testament,Genesis,35,7,"And he bildide there an auter to the Lord, and clepide the name of that place The hows of God, for God apperide there to hym, whanne he fledde his brothir."
Genesis 35.8 (Wycliffe),Wycliffe,Old Testament,Genesis,35,8,"Delbora, the nurische of Rebecca, diede in the same tyme, and sche was biried at the roote of Bethel, vndir an ook, and the name of the place was clepid The ook of wepyng."
Genesis 35.9 (Wycliffe),Wycliffe,Old Testament,Genesis,35,9,"Forsothe God apperide eft to Jacob, aftir that he turnede ayen fro Mesopotanye of Sirie, and cam into Bethel, and blesside hym,"
Genesis 35.10 (Wycliffe),Wycliffe,Old Testament,Genesis,35,10,"and seide, Thou schalt no more be clepid Jacob, but Israel schal be thi name. And God clepide hym Israel, and seide to hym,"
Genesis 35.11 (Wycliffe),Wycliffe,Old Testament,Genesis,35,11,"Y am God Almyyti, encreesse thou, and be thou multiplied, folkis and puplis of naciouns schulen be of thee, kyngis schulen go out of thi leendis;"
Genesis 35.12 (Wycliffe),Wycliffe,Old Testament,Genesis,35,12,"and Y shal yyue to thee, and to thi seed after thee, the lond which Y yaf to Abraham, and Ysaac."
Genesis 35.13 (Wycliffe),Wycliffe,Old Testament,Genesis,35,13,And God departide fro hym.
Genesis 35.14 (Wycliffe),Wycliffe,Old Testament,Genesis,35,14,"Forsothe Jacob reiside a title ether memorial of stoonys, in the place where ynne God spak to hym, and he sacrifiede ther onne fletynge sacrifices, and schedde out oile,"
Genesis 35.15 (Wycliffe),Wycliffe,Old Testament,Genesis,35,15,and clepide the name of that place Bethel.
Genesis 35.16 (Wycliffe),Wycliffe,Old Testament,Genesis,35,16,"Forsothe Jacob yede out fro thennus, and cam in the bigynnynge of somer to the lond that ledith to Effrata; in which lond whanne Rachel trauelide in child beryng,"
Genesis 35.17 (Wycliffe),Wycliffe,Old Testament,Genesis,35,17,"sche bigan to be in perel for the hardnesse of childberyng; and the medewijf seide to hir, Nyle thou drede, for thou schalt haue also this sone."
Genesis 35.18 (Wycliffe),Wycliffe,Old Testament,Genesis,35,18,"Forsothe while the soule yede out for sorew, and deeth neiyede thanne, she clepide the name of hir sone Bennony, that is, the sone of my sorewe; forsothe the fadir clepide hym Beniamyn, that is the sone of the riyt side."
Genesis 35.19 (Wycliffe),Wycliffe,Old Testament,Genesis,35,19,"Therfor Rachel diede, and was biriede in the weie that ledith to Effrata, this is Bethleem."
Genesis 35.20 (Wycliffe),Wycliffe,Old Testament,Genesis,35,20,And Jacob bildide a title on the sepulcre of hir; this is the title of biriel of Rachel til into present dai.
Genesis 35.21 (Wycliffe),Wycliffe,Old Testament,Genesis,35,21,"Jacob yede fro thennus, and settide tabernacle ouer the tour of the flok."
Genesis 35.22 (Wycliffe),Wycliffe,Old Testament,Genesis,35,22,"And while he dwellide in that cuntrei, Ruben yede, and slepte with Bala, the secundarie wijf of his fadir, which thing was not hid fro hym. Forsothe the sones of Jacob weren twelue;"
Genesis 35.23 (Wycliffe),Wycliffe,Old Testament,Genesis,35,23,"the sones of Lia weren, the firste gendrid Ruben, and Symeon, and Leuy, and Judas, and Isachar, and Zabulon;"
Genesis 35.24 (Wycliffe),Wycliffe,Old Testament,Genesis,35,24,"the sones of Rachel weren, Joseph and Beniamyn;"
Genesis 35.25 (Wycliffe),Wycliffe,Old Testament,Genesis,35,25,"the sones of Bala, handmayde of Rachel, weren Dan, and Neptalym;"
Genesis 35.26 (Wycliffe),Wycliffe,Old Testament,Genesis,35,26,"the sones of Zelfa, handmayde of Lya, weren Gad, and Aser. These weren the sones of Jacob, that weren borun to hym in Mesopotanye of Sirie."
Genesis 35.27 (Wycliffe),Wycliffe,Old Testament,Genesis,35,27,"Also Jacob came to Isaac, his fadir, in to Manbre, a citee Arabee, this is Ebron, in which Manbre Abraham and Isaac was a pylgrym."
Genesis 35.28 (Wycliffe),Wycliffe,Old Testament,Genesis,35,28,And the daies of Isaac weren fillid an hundrid and foure scoore of yeris;
Genesis 35.29 (Wycliffe),Wycliffe,Old Testament,Genesis,35,29,"and he was wastid in age, and diede, and he was put to his puple, and was eeld, and ful of daies; and Esau and Jacob his sones birieden hym."
Genesis 36.1 (Wycliffe),Wycliffe,Old Testament,Genesis,36,1,Forsothe these ben the generaciouns of Esau; he is Edom.
Genesis 36.2 (Wycliffe),Wycliffe,Old Testament,Genesis,36,2,"Esau took wyues of the douytris of Canaan, Ada, the douytir of Elom Ethey, and Oolibama, the douyter of Ana, sone of Sebeon Euey; also Bathsemath,"
Genesis 36.3 (Wycliffe),Wycliffe,Old Testament,Genesis,36,3,"the douytir of Ismael, the sistir of Nabioth."
Genesis 36.4 (Wycliffe),Wycliffe,Old Testament,Genesis,36,4,"Forsothe Ada childide Elifath; Batsemath childide Rahuel; Oolibama childide Hieus,"
Genesis 36.5 (Wycliffe),Wycliffe,Old Testament,Genesis,36,5,"and Hielon, and Chore. These weren the sones of Esau, that weren borun to hym in the lond of Canaan."
Genesis 36.6 (Wycliffe),Wycliffe,Old Testament,Genesis,36,6,"Sotheli Esau took hise wyues, and sones, and douytris, and ech soule of his hows, and catel, and scheep, and alle thingis whiche he myyte haue in the lond of Canaan, and yede into anothir cuntrey, and departide fro his brother Jacob; for thei weren ful riche,"
Genesis 36.7 (Wycliffe),Wycliffe,Old Testament,Genesis,36,7,"and thei miyten not dwelle to gidere, and the erthe of her pilgrymage susteynede not hem, for the multitude of flockis."
Genesis 36.8 (Wycliffe),Wycliffe,Old Testament,Genesis,36,8,And Esau dwellide in the hil of Seir; he is Edom.
Genesis 36.9 (Wycliffe),Wycliffe,Old Testament,Genesis,36,9,"Forsothe these weren the generaciouns of Esau, fader of Edom,"
Genesis 36.10 (Wycliffe),Wycliffe,Old Testament,Genesis,36,10,"in the hil of Seir, and these weren the names of hise sones. Elifath, sone of Ada, wijf of Esau; also Rahuel sone of Bathsemath, wijf of hym."
Genesis 36.11 (Wycliffe),Wycliffe,Old Testament,Genesis,36,11,"And the sones of Elifath weren, Theman, Emath, Sephu, and Gathan, and Ceneth, and Chore."
Genesis 36.12 (Wycliffe),Wycliffe,Old Testament,Genesis,36,12,"Forsothe Tanna was the secundarie wijf of Elifath, sone of Esau, whiche Tanna childide to hym Amalech. These weren the sones of Ada, wijf of Esau."
Genesis 36.13 (Wycliffe),Wycliffe,Old Testament,Genesis,36,13,"Forsothe the sones of Rahuel weren, Naath, and Zara, and Semna, and Meza. These weren the sones of Bathsemath, wijf of Esau."
Genesis 36.14 (Wycliffe),Wycliffe,Old Testament,Genesis,36,14,"And these weren the sones of Oolibama, douyter of Ana, sone of Sebeon, wijf of Esau, whiche sche childide to hym; Hieus, and Hielon, and Chore."
Genesis 36.15 (Wycliffe),Wycliffe,Old Testament,Genesis,36,15,"These weren the dukis of the sones of Esau; the sones of Elifath first gendrid of Esau, duk Theman, duyk Omar,"
Genesis 36.16 (Wycliffe),Wycliffe,Old Testament,Genesis,36,16,"duk Sephua, duyk Ceneth, duyk Chore, duyk Dathan, duyk Amalech. These weren the sones of Eliphat, in the lond of Edom, and these weren the sones of Ada."
Genesis 36.17 (Wycliffe),Wycliffe,Old Testament,Genesis,36,17,"Also these weren the sones of Rahuel, sone of Esau, duyk Naath, duyk Zara, duyk Senna, duyk Meza; forsothe these duykis weren of Rahuel in the lond of Edom. These weren the sones of Bathsamath, wijf of Esau."
Genesis 36.18 (Wycliffe),Wycliffe,Old Testament,Genesis,36,18,"Forsothe these weren the sones of Oolibama, wijf of Esau; duyk Hieus, duyk Hielon, duyk Chore; these weren duykis of Oolibama, douytir of Ana, wijf of Esau."
Genesis 36.19 (Wycliffe),Wycliffe,Old Testament,Genesis,36,19,"These weren the sones of Esau, and thei weren duykis of hem; he is Edom."
Genesis 36.20 (Wycliffe),Wycliffe,Old Testament,Genesis,36,20,"These weren the sones of Seir Horrei, enhabiteris of the lond; Jothan, and Sobal, and Sebeon,"
Genesis 36.21 (Wycliffe),Wycliffe,Old Testament,Genesis,36,21,"and Anam, and Dison, and Eser, and Disan; these duikis weren of Horrey, sone of Seir, in the lond of Edom."
Genesis 36.22 (Wycliffe),Wycliffe,Old Testament,Genesis,36,22,"Forsothe the sones of Jothan weren maad, Horrey, and Theman; sotheli the sistir of Jothan was Tanna."
Genesis 36.23 (Wycliffe),Wycliffe,Old Testament,Genesis,36,23,"And these weren the sones of Sobal; Aluan, and Maneeth, and Ebal, Sephi, and Onam."
Genesis 36.24 (Wycliffe),Wycliffe,Old Testament,Genesis,36,24,"And these weren the sones of Sebeon; Achaia, and Ana; this is Ana that foonde hoote watris in wildirnesse, whanne he kepte the assis of Sebeon, his fadir;"
Genesis 36.25 (Wycliffe),Wycliffe,Old Testament,Genesis,36,25,"and he hadde a sone Disan, and a douytir Oolibama."
Genesis 36.26 (Wycliffe),Wycliffe,Old Testament,Genesis,36,26,"And these weren the sones of Disan; Amadan, and Jesban, and Jethran, and Charan."
Genesis 36.27 (Wycliffe),Wycliffe,Old Testament,Genesis,36,27,"Also these weren the sones of Heser; Baalan, and Zeuan, and Acham."
Genesis 36.28 (Wycliffe),Wycliffe,Old Testament,Genesis,36,28,"And Disan hadde sones, Hus, and Haran."
Genesis 36.29 (Wycliffe),Wycliffe,Old Testament,Genesis,36,29,"These weren the duykis of Horreis; duyk Jothan, duyk Sobal, duyk Sebeon, duyk Ana, duyk Dison, duyk Heser, duik Disan;"
Genesis 36.30 (Wycliffe),Wycliffe,Old Testament,Genesis,36,30,"these weren the duykis of Horreis, that weren lordis in the lond of Seir."
Genesis 36.31 (Wycliffe),Wycliffe,Old Testament,Genesis,36,31,"Forsothe kyngis that regneden in the lond of Edom, bifore that the sones of Israel hadden a kyng, weren these;"
Genesis 36.32 (Wycliffe),Wycliffe,Old Testament,Genesis,36,32,"Balach, the sone of Beor, and the name of his citee was Deneba."
Genesis 36.33 (Wycliffe),Wycliffe,Old Testament,Genesis,36,33,"Forsothe Balach diede, and Jobab, sone of Sara of Bosra, regnede for hym."
Genesis 36.34 (Wycliffe),Wycliffe,Old Testament,Genesis,36,34,"And whanne Jobab was deed, Husam of the lond of Themayns regnede for hym."
Genesis 36.35 (Wycliffe),Wycliffe,Old Testament,Genesis,36,35,"And whanne he was deed, Adad, the sone of Badadi, that smoot Madian in the lond of Moab, and the name of his citee was Abyuth, regnede for him."
Genesis 36.36 (Wycliffe),Wycliffe,Old Testament,Genesis,36,36,"And whanne Adad was deed, Semla of Maseracha regnede for hym."
Genesis 36.37 (Wycliffe),Wycliffe,Old Testament,Genesis,36,37,"And whanne he was deed, Saul of the flood Robooth ragnede for hym."
Genesis 36.38 (Wycliffe),Wycliffe,Old Testament,Genesis,36,38,"And whanne he was deed, Balanam, the sone of Achobor, was successour in to the rewme."
Genesis 36.39 (Wycliffe),Wycliffe,Old Testament,Genesis,36,39,"And whanne this was deed, Adad regnede for hym, and the name of the citee of Adad was Phau, and the name of his wijf was clepid Meezabel, the douyter of Mathrect, douyter of Mesaab."
Genesis 36.40 (Wycliffe),Wycliffe,Old Testament,Genesis,36,40,"Therfor these weren the names of duykis of Esau, in her kynredis, and places, and names; duyk Thanna, duyk Alua,"
Genesis 36.41 (Wycliffe),Wycliffe,Old Testament,Genesis,36,41,"duyk Jetech, duyk Oolibama, duyk Ela,"
Genesis 36.42 (Wycliffe),Wycliffe,Old Testament,Genesis,36,42,"duyk Phinon, duyk Ceneth, duik Theman,"
Genesis 36.43 (Wycliffe),Wycliffe,Old Testament,Genesis,36,43,"duyk Mabsar, duyk Madiel, duyk Iram; these weren the duykis of Edom, dwelleris in the lond of hys lordschip; he was Esau, the fadir of Ydumeis."
Genesis 37.1 (Wycliffe),Wycliffe,Old Testament,Genesis,37,1,"Forsothe Jacob dwellide in the lond of Canaan, in which his fadir was a pilgrym; and these weren the generaciouns of hym."
Genesis 37.2 (Wycliffe),Wycliffe,Old Testament,Genesis,37,2,"Joseph whanne he was of sixtene yeer, yit a child, kepte a flok with hise britheren, and was with the sones of Bala and Zelfa, wyues of his fadir; and he accuside his britheren at the fadir of the worste synne."
Genesis 37.3 (Wycliffe),Wycliffe,Old Testament,Genesis,37,3,"Forsothe Israel louyde Joseph ouer alle hise sones, for he hadde gendrid hym in eelde; and he made to Joseph a cote of many colours."
Genesis 37.4 (Wycliffe),Wycliffe,Old Testament,Genesis,37,4,"Forsothe hise britheren sien that he was loued of the fader more than alle, and thei hatiden hym, and myyten not speke ony thing pesibli to hym."
Genesis 37.5 (Wycliffe),Wycliffe,Old Testament,Genesis,37,5,"And it bifelde that he telde to hise britheren a sweuene seyn, which cause was the seed of more hatrede."
Genesis 37.6 (Wycliffe),Wycliffe,Old Testament,Genesis,37,6,"And Joseph seide to his britheren, Here ye the sweuene which Y seiy,"
Genesis 37.7 (Wycliffe),Wycliffe,Old Testament,Genesis,37,7,"Y gesside that we bounden to gidere handfuls, and that as myn handful roos, and stood, and that youre handfuls stoden aboute and worschipiden myn handful."
Genesis 37.8 (Wycliffe),Wycliffe,Old Testament,Genesis,37,8,"Hise britheren answerden, Whether thou shalt be oure kyng, ethir we shulen be maad suget to thi lordschip? Therfor this cause of sweuenys and wordis mynystride the nurschyng of enuye, and of hatrede."
Genesis 37.9 (Wycliffe),Wycliffe,Old Testament,Genesis,37,9,"Also Joseph seiy another sweuene, which he telde to the britheren, and seide, Y seiy bi a sweuene that as the sunne, and moone, and enleuen sterris worschipiden me."
Genesis 37.10 (Wycliffe),Wycliffe,Old Testament,Genesis,37,10,"And whanne he hadde teld this sweuene to his fadir, and britheren, his fadir blamyde him, and seide, What wole this sweuene to it silf which thou hast seyn? Whether Y and thi modir, and thi britheren, schulen worschipe thee on erthe?"
Genesis 37.11 (Wycliffe),Wycliffe,Old Testament,Genesis,37,11,"Therfor hise britheren hadden enuye to hym. Forsothe the fadir bihelde pryuely the thing,"
Genesis 37.12 (Wycliffe),Wycliffe,Old Testament,Genesis,37,12,"and whanne his britheren dwelliden in Sichem, aboute flockis of the fadir to be kept,"
Genesis 37.13 (Wycliffe),Wycliffe,Old Testament,Genesis,37,13,"Israel seide to Joseph, Thi britheren kepen scheep in Sichymys; come thou, Y schal sende thee to hem."
Genesis 37.14 (Wycliffe),Wycliffe,Old Testament,Genesis,37,14,"And whanne Joseph answerde, Y am redi, Israel seide, Go thou, and se whether alle thingis ben esi anentis thi britheren, and scheep; and telle thou to me what is doon. He was sent fro the valey of Ebron, and cam into Sichem;"
Genesis 37.15 (Wycliffe),Wycliffe,Old Testament,Genesis,37,15,"and a man foond hym errynge in the feeld, and the man axide, what he souyte."
Genesis 37.16 (Wycliffe),Wycliffe,Old Testament,Genesis,37,16,"And he answerde, Y seke my britheren, schewe thou to me where thei kepten flockis."
Genesis 37.17 (Wycliffe),Wycliffe,Old Testament,Genesis,37,17,"And the man seide to hym, Thei yeden awei fro this place; forsothe Y herde hem seiynge, Go we into Dothaym. And Joseph yede aftir his britheren, and foond hem in Dothaym."
Genesis 37.18 (Wycliffe),Wycliffe,Old Testament,Genesis,37,18,"And whanne thei hadden seyn hym afer, bifor that he neiyede to hem,"
Genesis 37.19 (Wycliffe),Wycliffe,Old Testament,Genesis,37,19,"thei thouyten to sle hym, and spaken to gidere, Lo! the dremere cometh, come ye,"
Genesis 37.20 (Wycliffe),Wycliffe,Old Testament,Genesis,37,20,"sle we hym, and sende we into an eld sisterne, and we schulen seie, A wielde beeste ful wickid hath deuourid hym; and thanne it schal appere what hise dremes profiten to hym."
Genesis 37.21 (Wycliffe),Wycliffe,Old Testament,Genesis,37,21,"Sotheli Ruben herde this, and enforside to delyuere hym fro her hondis,"
Genesis 37.22 (Wycliffe),Wycliffe,Old Testament,Genesis,37,22,"and seide, Sle we not the lijf of hym, nether schede we out his blood, but caste ye hym into an eeld cisterne, which is in the wildirnesse, and kepe ye youre hondis gilteles. Forsothe he seide this, willynge to delyuere hym fro her hondis, and to yelde to his fadir."
Genesis 37.23 (Wycliffe),Wycliffe,Old Testament,Genesis,37,23,"Therfor anoon as Joseph cam to hise britheren, thei dispuyliden hym of the coote, doun to the heele, and of many colours, and senten into the eeld cisterne,"
Genesis 37.24 (Wycliffe),Wycliffe,Old Testament,Genesis,37,24,that hadde no water.
Genesis 37.25 (Wycliffe),Wycliffe,Old Testament,Genesis,37,25,"And thei saten to ete breed; and thei sien that Ismaelitis weigoers camen fro Galaad, and that her camels baren swete smellynge spiceries, and rosyn, and stacten, into Egipt."
Genesis 37.26 (Wycliffe),Wycliffe,Old Testament,Genesis,37,26,"Therfor Judas seide to hise britheren, What schal it profite to vs, if we schulen sle oure brother, and schulen hide his blood?"
Genesis 37.27 (Wycliffe),Wycliffe,Old Testament,Genesis,37,27,"It is betere that he be seeld to Ismalitis, and oure hondis be not defoulid, for he is oure brother and fleisch. The britheren assentiden to these wordis;"
Genesis 37.28 (Wycliffe),Wycliffe,Old Testament,Genesis,37,28,"and whanne marchauntis of Madian passiden forth, thei drowen hym out of the cisterne, and seelden hym to Ismaelitis, for thriytti platis of siluer; whiche ledden hym in to Egipt."
Genesis 37.29 (Wycliffe),Wycliffe,Old Testament,Genesis,37,29,"And Ruben turnede ayen to the cisterne, and foond not the child;"
Genesis 37.30 (Wycliffe),Wycliffe,Old Testament,Genesis,37,30,"and he to-rente his closis, and he yede to hise britheren, and seide, The child apperith not, and whidir schal Y go?"
Genesis 37.31 (Wycliffe),Wycliffe,Old Testament,Genesis,37,31,"Forsothe thei token his coote, and dippiden in the blood of a kide, which thei hadden slayn; and senten men that baren to the fadir,"
Genesis 37.32 (Wycliffe),Wycliffe,Old Testament,Genesis,37,32,"and seiden, We han founde this coote, se, whether it is the coote of thi sone, ether nai."
Genesis 37.33 (Wycliffe),Wycliffe,Old Testament,Genesis,37,33,"And whanne the fader hadde knowe it, he seide, It is the coote of my sone, a wielde beeste ful wickid hath ete hym, a beeste hath deuourid Joseph."
Genesis 37.34 (Wycliffe),Wycliffe,Old Testament,Genesis,37,34,"And he to-rente his clothis, and he was clothid with an heire, and biweilide his sone in myche tyme."
Genesis 37.35 (Wycliffe),Wycliffe,Old Testament,Genesis,37,35,"Sothely whanne hise fre children weren gaderid to gidere, that thei schulden peese the sorewe of the fadir, he nolde take counfort, but seide, Y schal go doun in to helle, and schal biweile my sone. And the while Jacob contynude in wepyng,"
Genesis 37.36 (Wycliffe),Wycliffe,Old Testament,Genesis,37,36,"Madianytis seelden Joseph into Egipt to Putifar, chast and onest seruaunt of Farao, maistir of the chyualrie."
Genesis 38.1 (Wycliffe),Wycliffe,Old Testament,Genesis,38,1,"Yn the same tyme Judas yede doun fro his britheren, and turnede to a man of Odolla, Hiram bi name;"
Genesis 38.2 (Wycliffe),Wycliffe,Old Testament,Genesis,38,2,"and he siy ther a douytir of a man of Canaan, Sue bi name. And whanne he hadde takun hir to wijf,"
Genesis 38.3 (Wycliffe),Wycliffe,Old Testament,Genesis,38,3,"he entride to hir, and sche conseyuede, and childide a sone, and clepide his name Her."
Genesis 38.4 (Wycliffe),Wycliffe,Old Testament,Genesis,38,4,"And eft whanne a child was conseyued, sche nemyde the child borun Onam."
Genesis 38.5 (Wycliffe),Wycliffe,Old Testament,Genesis,38,5,"And sche childide the thridde sone, whom sche clepide Cela, and whanne he was borun, sche ceesside to bere child more."
Genesis 38.6 (Wycliffe),Wycliffe,Old Testament,Genesis,38,6,"Forsothe Judas yaf a wijf, Thamar bi name, to his firste gendrid sone Her."
Genesis 38.7 (Wycliffe),Wycliffe,Old Testament,Genesis,38,7,"And Her, the firste gendrid sone of Judas, was weiward in the siyt of the Lord, and therfor he was slayn of the Lord."
Genesis 38.8 (Wycliffe),Wycliffe,Old Testament,Genesis,38,8,"Therfor Judas seide to Onam, his sone, Entre thou to the wijf of thi brothir, and be thou felouschipid to hir, that thou reise seed to thi brothir."
Genesis 38.9 (Wycliffe),Wycliffe,Old Testament,Genesis,38,9,"And he wiste that sones schulden not be borun to him, and he entride to the wijf of his brother, and schedde seed in to the erthe, lest the fre children schulden be borun bi the name of the brother;"
Genesis 38.10 (Wycliffe),Wycliffe,Old Testament,Genesis,38,10,"and therfor the Lord smoot hym, for he dide abhomynable thing."
Genesis 38.11 (Wycliffe),Wycliffe,Old Testament,Genesis,38,11,"Wherfor Judas seide to Thamar, wijf of his sone, Be thou widewe in the hous of thi fadir, til Sela my sone wexe, for he dredde lest also he schulde die as hise britheren. And sche yede, and dwellide in the hous of hir fadir."
Genesis 38.12 (Wycliffe),Wycliffe,Old Testament,Genesis,38,12,"Forsothe whanne many yeeris weren passid, the douyter of Sue, the wijf of Juda, diede, and whanne coumfort was takun aftir morenyng, he stiede to the schereris of hise scheep, he and Iras of Odolla, that was kepere of the floc, stieden in to Thampnas."
Genesis 38.13 (Wycliffe),Wycliffe,Old Testament,Genesis,38,13,"And it was teld to Thamar, that the fadir of hir hosebonde stiede to Thampnas, to schere scheep."
Genesis 38.14 (Wycliffe),Wycliffe,Old Testament,Genesis,38,14,"And sche dide awei the clothis of widewehod, and sche took a roket, and whanne the clothinge was chaungid, sche sat in the weilot that ledith to Tampna; for Sela hadde woxe, and sche hadde not take hym to hosebonde."
Genesis 38.15 (Wycliffe),Wycliffe,Old Testament,Genesis,38,15,"And whanne Judas hadde seyn hir, he supposide hir to be an hoore, for sche hadde hilid hir face, lest sche were knowun."
Genesis 38.16 (Wycliffe),Wycliffe,Old Testament,Genesis,38,16,"And Judas entride to hir, and seide, Suffre me that Y ligge with thee; for he wiste not that sche was the wijf of his sone. And whanne sche answeride, What schalt thou yyue to me, that thou ligge bi me?"
Genesis 38.17 (Wycliffe),Wycliffe,Old Testament,Genesis,38,17,"he seide, Y schal sende to thee a kide of the flockis. And eft whanne sche seide, Y schal suffre that that thou wolt, if thou schalt yyue to me a wed, til thou sendist that that thou bihetist."
Genesis 38.18 (Wycliffe),Wycliffe,Old Testament,Genesis,38,18,"Judas seide, What wolt thou that be youun to thee for a wed? She answeride, Thi ryng, and thi bie of the arm, and the staaf which thou holdist in the hond. Therfor the womman conseyuide at o liggyng bi, and sche roos, and yede;"
Genesis 38.19 (Wycliffe),Wycliffe,Old Testament,Genesis,38,19,"and whanne the clooth was put awei which sche hadde take, sche was clothid in the clothis of widewhod."
Genesis 38.20 (Wycliffe),Wycliffe,Old Testament,Genesis,38,20,"Forsothe Judas sente a kide bi his scheepherde of Odolla, that he schulde resseyue the wed which he hadde youe to the womman; and whanne he hadde not founde hir,"
Genesis 38.21 (Wycliffe),Wycliffe,Old Testament,Genesis,38,21,"he axide men of that place, Where is the womman that sat in the weie lot? And whanne alle men answeriden, An hoore was not in this place; he turnede ayen to Judas,"
Genesis 38.22 (Wycliffe),Wycliffe,Old Testament,Genesis,38,22,"and seide to hym, Y foond not hir, but also men of that place seiden to me, that an hoore sat neuere there."
Genesis 38.23 (Wycliffe),Wycliffe,Old Testament,Genesis,38,23,"Judas seide, Haue sche to hir silf, certis sche may not repreue vs of a leesyng; Y sente the kyde which Y bihiyte, and thou foundist not hir."
Genesis 38.24 (Wycliffe),Wycliffe,Old Testament,Genesis,38,24,"Lo! sotheli aftir thre monethis thei telden to Judas, and seiden, Thamar, wijf of thi sone, hath do fornycacioun, and hir womb semeth to wexe greet. Judas seide, Brynge ye hir forth, that sche be brent."
Genesis 38.25 (Wycliffe),Wycliffe,Old Testament,Genesis,38,25,"And whanne sche was led to peyne, sche sente to the fadir of hir hosebonde, and seide, Y haue conseyued of the man, whose these thingis ben; knowe thou whose is the ryng, and bie of the arm, and staf?"
Genesis 38.26 (Wycliffe),Wycliffe,Old Testament,Genesis,38,26,"And whanne the yiftis weren knowun, he seide, Sche is more iust than Y, for Y yaf not hir to Sela, my sone; netheles Judas knewe hir no more fleischli."
Genesis 38.27 (Wycliffe),Wycliffe,Old Testament,Genesis,38,27,"Sotheli whanne the childberyng neiyede, twei chyldren apperiden in the wombe, and in that birthe of children, oon brouyte forth the hond, in which the mydwijf boond a reed threed,"
Genesis 38.28 (Wycliffe),Wycliffe,Old Testament,Genesis,38,28,"and seide, This schal go out the formere."
Genesis 38.29 (Wycliffe),Wycliffe,Old Testament,Genesis,38,29,"Sotheli while he withdrowe the hond, the tother yede out, and the womman seide, Whi was the skyn in which the child lay in the wombe departid for thee? And for this cause sche clepide his name Fares."
Genesis 38.30 (Wycliffe),Wycliffe,Old Testament,Genesis,38,30,"Afterward his brothir yede out, in whos hond was the reed threed, whom sche clepide Zaram."
Genesis 39.1 (Wycliffe),Wycliffe,Old Testament,Genesis,39,1,"Therfor Joseph was led in to Egipt, and Putifar, chast and onest seruaunt of Farao, prince of the oost, a man of Egipt, bouyte hym of the hondis of Ismaelitis, of which he was brouyt."
Genesis 39.2 (Wycliffe),Wycliffe,Old Testament,Genesis,39,2,"And the Lord was with hym, and he was a man doynge with prosperite in alle thingis. And Joseph dwellide in the hows of his lord,"
Genesis 39.3 (Wycliffe),Wycliffe,Old Testament,Genesis,39,3,"which knew best that the Lord was with Joseph, and that alle thingis whiche he dide, weren dressid of the Lord in the hond of hym."
Genesis 39.4 (Wycliffe),Wycliffe,Old Testament,Genesis,39,4,"And Joseph foond grace bifor his lord, and mynystride to hym, of whom Joseph was maad souereyn of alle thingis, and gouernede the hows bitaken to hym, and alle thingis that weren bitakun to hym."
Genesis 39.5 (Wycliffe),Wycliffe,Old Testament,Genesis,39,5,"And the Lord blesside the hows of Egipcian for Joseph, and multipliede al his catel, as wel in howsis as in feeldis;"
Genesis 39.6 (Wycliffe),Wycliffe,Old Testament,Genesis,39,6,"nether he knew ony other thing no but breed which he eet. Forsothe Joseph was fair in face, and schapli in siyt."
Genesis 39.7 (Wycliffe),Wycliffe,Old Testament,Genesis,39,7,"And so aftir many daies the ladi castide hir iyen in to Joseph, and seide, Slepe thou with me;"
Genesis 39.8 (Wycliffe),Wycliffe,Old Testament,Genesis,39,8,"which assentide not to the vnleueful werk, and seide to hir, Lo! while alle thingis ben bitakun to me, my lord woot not what he hath in his hows,"
Genesis 39.9 (Wycliffe),Wycliffe,Old Testament,Genesis,39,9,"nether ony thing is, which is not in my power, ether which he hath not bitake to me, outakun thee, which art his wijf; how therfor may Y do this yuel, and do synne ayens my lord?"
Genesis 39.10 (Wycliffe),Wycliffe,Old Testament,Genesis,39,10,"Thei spaken siche wordis bi alle daies, and the womman was diseseful to the yong waxynge man, and he forsook auoutrie."
Genesis 39.11 (Wycliffe),Wycliffe,Old Testament,Genesis,39,11,"Forsothe it bifelde in a dai, that Joseph entride in to the hows, and dide sum werk with out witnessis."
Genesis 39.12 (Wycliffe),Wycliffe,Old Testament,Genesis,39,12,"And sche took the hem of his clooth, and sche seide, Slepe thou with me; and he lefte the mentil in hir hoond, and he fledde, and yede out."
Genesis 39.13 (Wycliffe),Wycliffe,Old Testament,Genesis,39,13,"And whanne the womman hadde seyn the clooth in hir hondis, and that sche was dispisid,"
Genesis 39.14 (Wycliffe),Wycliffe,Old Testament,Genesis,39,14,"sche clepide to hir the men of hir hows, and seide to hem, Lo! my lord hath brouyt in an Ebrew man, that he schulde scorn vs; he entride to me to do leccherie with me, and whanne Y criede, and he herde my vois,"
Genesis 39.15 (Wycliffe),Wycliffe,Old Testament,Genesis,39,15,"he lefte the mentil which Y helde, and he fledde out."
Genesis 39.16 (Wycliffe),Wycliffe,Old Testament,Genesis,39,16,"Therfor in to the preuyng of trouthe, sche schewide the mantil, holdun to the hosebonde turnynge ayen hoom."
Genesis 39.17 (Wycliffe),Wycliffe,Old Testament,Genesis,39,17,"And she seide, The Ebrew seruaunt, whom thou brouytist, entride to me to scorne me; and whanne he siy me crye,"
Genesis 39.18 (Wycliffe),Wycliffe,Old Testament,Genesis,39,18,"he lefte the mentil which Y helde, and he fledde out."
Genesis 39.19 (Wycliffe),Wycliffe,Old Testament,Genesis,39,19,"And whanne these thingis weren herd, the lord bileuyde ouer myche to the wordis of the wijf, and was ful wrooth;"
Genesis 39.20 (Wycliffe),Wycliffe,Old Testament,Genesis,39,20,"and he bitook Joseph in to prisoun, where the bounden men of the kyng weren kept, and he was closid there."
Genesis 39.21 (Wycliffe),Wycliffe,Old Testament,Genesis,39,21,"Forsothe the Lord was with Joseph, and hadde mercy on hym, and yaf grace to hym in the siyt of the prince of the prisoun,"
Genesis 39.22 (Wycliffe),Wycliffe,Old Testament,Genesis,39,22,"which bitook in the hond of Joseph alle prisoneris that weren holdun in kepyng, and what euer thing was doon, it was vndur Joseph, nethir the prince knewe ony thing,"
Genesis 39.23 (Wycliffe),Wycliffe,Old Testament,Genesis,39,23,"for alle thingis weren bitakun to Joseph; for the Lord was with hym, and dresside alle his werkis."
Genesis 40.1 (Wycliffe),Wycliffe,Old Testament,Genesis,40,1,"Whanne these thingis weren doon so, it bifelde that twei geldyngis, the boteler and the baker of the kyng of Egipt, synneden to her lord."
Genesis 40.2 (Wycliffe),Wycliffe,Old Testament,Genesis,40,2,"And Farao was wrooth ayens hem, for the toon was souereyn to boteleris, the tother was souereyn to bakeris."
Genesis 40.3 (Wycliffe),Wycliffe,Old Testament,Genesis,40,3,"And he sente hem in to the prisoun of the prince of knyytis, in which also Joseph was boundun."
Genesis 40.4 (Wycliffe),Wycliffe,Old Testament,Genesis,40,4,"And the keper of the prisoun bitook hem to Joseph, which also mynystride to hem. Sumdel of tyme passide, and thei weren hooldun in kepyng, and bothe sien a dreem in o nyyt,"
Genesis 40.5 (Wycliffe),Wycliffe,Old Testament,Genesis,40,5,bi couenable expownyng to hem.
Genesis 40.6 (Wycliffe),Wycliffe,Old Testament,Genesis,40,6,"And whanne Joseph hadde entrid to hem eerli, and hadde seyn hem sori,"
Genesis 40.7 (Wycliffe),Wycliffe,Old Testament,Genesis,40,7,"he axide hem, and seide, Whi is youre face soriere to dai than it ys wont?"
Genesis 40.8 (Wycliffe),Wycliffe,Old Testament,Genesis,40,8,"Whiche answeriden, We seiyen a dreem, and noon is that expowneth to vs. And Joseph seide to hem, Whether expownyng is not of God? Telle ye to me what ye han seyn."
Genesis 40.9 (Wycliffe),Wycliffe,Old Testament,Genesis,40,9,"The souereyn of boteleris telde first his dreem; Y seiy that a vyne bifore me,"
Genesis 40.10 (Wycliffe),Wycliffe,Old Testament,Genesis,40,10,"in which weren thre siouns, wexide litil and litil in to buriounnyngis, and that aftir flouris grapys wexiden ripe,"
Genesis 40.11 (Wycliffe),Wycliffe,Old Testament,Genesis,40,11,"and the cuppe of Farao was in myn hond; therfor Y took the grapis, and presside out in to the cuppe which Y helde, and Y yaf drynk to Farao."
Genesis 40.12 (Wycliffe),Wycliffe,Old Testament,Genesis,40,12,"Joseph answerde, This is the expownyng of the dreem; thre siouns ben yit thre daies,"
Genesis 40.13 (Wycliffe),Wycliffe,Old Testament,Genesis,40,13,"aftir whiche Farao schal haue mynde of thi seruyce, and he schal restore thee in to the firste degree, and thou schal yyue to hym the cuppe, bi thin office, as thou were wont to do bifore."
Genesis 40.14 (Wycliffe),Wycliffe,Old Testament,Genesis,40,14,"Oneli haue thou mynde on me, whanne it is wel to thee, and thou schalt do merci with me, that thou make suggestioun to Farao, that he lede me out of this prisoun;"
Genesis 40.15 (Wycliffe),Wycliffe,Old Testament,Genesis,40,15,"for theefli Y am takun awei fro the lond of Ebrews, and here Y am sent innocent in to prisoun."
Genesis 40.16 (Wycliffe),Wycliffe,Old Testament,Genesis,40,16,"The maister of bakeris seiye that Joseph hadde expowned prudentli the dreem, and he seide, And Y seiy a dreem, that Y hadde thre panyeris of mele on myn heed,"
Genesis 40.17 (Wycliffe),Wycliffe,Old Testament,Genesis,40,17,"and Y gesside that Y bar in o panyere, that was heiyere, alle metis that ben maad bi craft of bakers, and that briddis eeten therof."
Genesis 40.18 (Wycliffe),Wycliffe,Old Testament,Genesis,40,18,"Joseph answerde, This is the expownyng of the dreem; thre panyeris ben yit thre daies,"
Genesis 40.19 (Wycliffe),Wycliffe,Old Testament,Genesis,40,19,"aftir whiche Farao schal take awei thin heed, and he schal hange thee in a cros, and briddis schulen todrawe thi fleischis."
Genesis 40.20 (Wycliffe),Wycliffe,Old Testament,Genesis,40,20,"Fro thennus the thridde dai was the dai of birthe of Farao, which made a greet feeste to hise children, and hadde mynde among metis on the maistir of boteleris, and on the prince of bakeris;"
Genesis 40.21 (Wycliffe),Wycliffe,Old Testament,Genesis,40,21,"and he restoride the oon in to his place, that he schulde dresse cuppe to the kyng,"
Genesis 40.22 (Wycliffe),Wycliffe,Old Testament,Genesis,40,22,"and he hangide the tothir in a gebat, that the treuthe of the expownere schulde be preued."
Genesis 40.23 (Wycliffe),Wycliffe,Old Testament,Genesis,40,23,"And netheles whanne prosperitees bifelden, the souereyn of boteleris foryat his expownere."
Genesis 41.1 (Wycliffe),Wycliffe,Old Testament,Genesis,41,1,"Aftir twei yeer Farao seiy a dreem; he gesside that he stood on a flood,"
Genesis 41.2 (Wycliffe),Wycliffe,Old Testament,Genesis,41,2,"fro which seuene faire kiyn and ful fatte stieden, and weren fed in the places of mareis;"
Genesis 41.3 (Wycliffe),Wycliffe,Old Testament,Genesis,41,3,"and othere seuene, foule and leene, camen out of the flood, and weren fed in thilk brenke of the watir, in grene places;"
Genesis 41.4 (Wycliffe),Wycliffe,Old Testament,Genesis,41,4,and tho deuoureden thilke kien of whiche the fairnesse and comelynesse of bodies was wondurful.
Genesis 41.5 (Wycliffe),Wycliffe,Old Testament,Genesis,41,5,"Farao wakide, and slepte eft, and seiy another dreem; seuen eeris of corn ful and faire camen forth in o stalke,"
Genesis 41.6 (Wycliffe),Wycliffe,Old Testament,Genesis,41,6,"and othere as many eeris of corn, thinne and smytun with corrupcioun of brennynge wynd,"
Genesis 41.7 (Wycliffe),Wycliffe,Old Testament,Genesis,41,7,"camen forth, deuourynge al the fairenesse of the firste. Farao wakide aftir reste,"
Genesis 41.8 (Wycliffe),Wycliffe,Old Testament,Genesis,41,8,"and whanne morewtid was maad, he was aferd bi inward drede, and he sente to alle the expowneris of Egipt, and to alle wise men; and whanne thei weren clepid, he telde the dreem, and noon was that expownede."
Genesis 41.9 (Wycliffe),Wycliffe,Old Testament,Genesis,41,9,"Thanne at the laste the maistir of boteleris bithouyte, and seide, Y knowleche my synne;"
Genesis 41.10 (Wycliffe),Wycliffe,Old Testament,Genesis,41,10,"the kyng was wrooth to hise seruauntis, and comaundide me and the maister of bakeris to be cast doun in to the prisoun of the prince of knyytis,"
Genesis 41.11 (Wycliffe),Wycliffe,Old Testament,Genesis,41,11,"where we bothe saien a dreem in o nyyt, biforeschewynge of thingis to comynge."
Genesis 41.12 (Wycliffe),Wycliffe,Old Testament,Genesis,41,12,"An Ebrew child, seruaunt of the same duk of knyytis was there, to whom we telden the dremes,"
Genesis 41.13 (Wycliffe),Wycliffe,Old Testament,Genesis,41,13,"and herden what euer thing the bifallyng of thing preuede afterward; for Y am restorid to myn office, and he was hangid in a cros."
Genesis 41.14 (Wycliffe),Wycliffe,Old Testament,Genesis,41,14,"Anoon at the comaundement of the kyng thei polliden Joseph led out of prisoun, and whanne the clooth was chaungid, thei brouyten Joseph to the kyng."
Genesis 41.15 (Wycliffe),Wycliffe,Old Testament,Genesis,41,15,"To whom the kyng seide, Y seiye dremes, and noon is that expowneth tho thingis that Y seiy, I haue herd that thou expownest moost prudentli."
Genesis 41.16 (Wycliffe),Wycliffe,Old Testament,Genesis,41,16,"Joseph answerde, With out me, God schal answere prosperitees to Farao."
Genesis 41.17 (Wycliffe),Wycliffe,Old Testament,Genesis,41,17,"Therfor Farao telde that that he seiy; Y gesside that Y stood on the brenke of the flood,"
Genesis 41.18 (Wycliffe),Wycliffe,Old Testament,Genesis,41,18,"and seuene kiyn, ful faire and with fleischis able to etyng, stieden fro the watir, whiche kiyn gaderiden grene seggis in the pasture of the marreis;"
Genesis 41.19 (Wycliffe),Wycliffe,Old Testament,Genesis,41,19,"and lo! seuene othere kiyn, so foule and leene, sueden these, that Y seiy neuere siche in the lond of Egipt;"
Genesis 41.20 (Wycliffe),Wycliffe,Old Testament,Genesis,41,20,"and whanne the formere kien weren deuourid and wastid, tho secounde yauen no steppe of fulnesse,"
Genesis 41.21 (Wycliffe),Wycliffe,Old Testament,Genesis,41,21,"but weren slowe bi lijk leenesse and palenesse. I wakide, and eft Y was oppressid bi sleep, and Y seiy a dreem;"
Genesis 41.22 (Wycliffe),Wycliffe,Old Testament,Genesis,41,22,"seuene eeris of corn, ful and faireste, camen forth in o stalke,"
Genesis 41.23 (Wycliffe),Wycliffe,Old Testament,Genesis,41,23,"and othere seuene, thinne and smytun with corrupcioun of brennynge wynd, camen forth of the stobil,"
Genesis 41.24 (Wycliffe),Wycliffe,Old Testament,Genesis,41,24,whiche deuouriden the fairenesse of the formere;
Genesis 41.25 (Wycliffe),Wycliffe,Old Testament,Genesis,41,25,"Y telde the dreem to expowneris, and no man is that expowneth. Joseph answerde, The dreem of the king is oon; God schewide to Farao what thingis he schal do."
Genesis 41.26 (Wycliffe),Wycliffe,Old Testament,Genesis,41,26,"Seuene faire kiyn, and seuene ful eeris of corn, ben seuene yeeris of plentee, and tho comprehenden the same strengthe of dreem;"
Genesis 41.27 (Wycliffe),Wycliffe,Old Testament,Genesis,41,27,"and seuene kiyn thinne and leene, that stieden aftir tho, and seuene thinne eeris of corn and smytun with brennynge wynd, ben seuene yeer of hungur to comynge,"
Genesis 41.28 (Wycliffe),Wycliffe,Old Testament,Genesis,41,28,whiche schulen be fillid bi this ordre.
Genesis 41.29 (Wycliffe),Wycliffe,Old Testament,Genesis,41,29,"Lo! seuene yeer of greet plentee in al the lond of Egipt schulen come,"
Genesis 41.30 (Wycliffe),Wycliffe,Old Testament,Genesis,41,30,"and seuene othre yeer of so greet bareynesse schulen sue tho, that al the abundaunce bifore be youun to foryetyng; for the hungur schal waste al the lond,"
Genesis 41.31 (Wycliffe),Wycliffe,Old Testament,Genesis,41,31,and the greetnesse of pouert schal leese the greetnesse of plentee.
Genesis 41.32 (Wycliffe),Wycliffe,Old Testament,Genesis,41,32,"Forsothe this that thou siyest the secunde tyme a dreem, perteynynge to the same thing, is a schewyng of sadnesse, for the word of God schal be doon, and schal be fillid ful swiftli."
Genesis 41.33 (Wycliffe),Wycliffe,Old Testament,Genesis,41,33,"Now therfor puruey the kyng a wijs man and a redi, and make the kyng hym souereyn to the lond of Egipt,"
Genesis 41.34 (Wycliffe),Wycliffe,Old Testament,Genesis,41,34,"which man ordeyne gouernouris bi alle cuntreis, and gadere he in to bernys the fyuethe part of fruytis bi seuene yeer of plentee,"
Genesis 41.35 (Wycliffe),Wycliffe,Old Testament,Genesis,41,35,"that schulen come now; and al the wheete be kept vndur the power of Farao, and be it kept in citees,"
Genesis 41.36 (Wycliffe),Wycliffe,Old Testament,Genesis,41,36,"and be it maad redi to the hungur to comynge of seuene yeer that schal oppresse Egipt, and the lond be not wastid bi pouert."
Genesis 41.37 (Wycliffe),Wycliffe,Old Testament,Genesis,41,37,"The counsel pleside Farao,"
Genesis 41.38 (Wycliffe),Wycliffe,Old Testament,Genesis,41,38,"and alle his mynystris, and he spak to hem, Wher we moun fynde sich a man which is ful of Goddis spirit?"
Genesis 41.39 (Wycliffe),Wycliffe,Old Testament,Genesis,41,39,"Therfor Farao seide to Joseph, For God hath schewid to thee alle thingis whiche thou hast spoke, wher Y mai fynde a wisere man and lijk thee?"
Genesis 41.40 (Wycliffe),Wycliffe,Old Testament,Genesis,41,40,"Therfor thou schalt be ouer myn hous, and al the puple schal obeie to the comaundement of thi mouth; Y schal passe thee onely by o trone of the rewme."
Genesis 41.41 (Wycliffe),Wycliffe,Old Testament,Genesis,41,41,"And eft Farao seide to Joseph, Lo! Y haue ordeyned thee on al the lond of Egipt."
Genesis 41.42 (Wycliffe),Wycliffe,Old Testament,Genesis,41,42,"And Farao took the ryng fro his hond, and yaf it in the hond of Joseph, and he clothide Joseph with a stoole of bijs, and puttide a goldun wrethe aboute the necke;"
Genesis 41.43 (Wycliffe),Wycliffe,Old Testament,Genesis,41,43,"and Farao made Joseph to stie on his secounde chare, while a bidele criede, that alle men schulden knele bifore hym, and schulden knowe that he was souereyn of al the lond of Egipt."
Genesis 41.44 (Wycliffe),Wycliffe,Old Testament,Genesis,41,44,"And the kyng seide to Joseph, Y am Farao, without thi comaundement no man shal stire hond ether foot in al the lond of Egipt."
Genesis 41.45 (Wycliffe),Wycliffe,Old Testament,Genesis,41,45,"And he turnede the name of Joseph, and clepide him bi Egipcian langage, the sauyour of the world; and he yaf to Joseph a wijf, Asenech, the douyter of Potifar, preest of Heliopoleos. And so Joseph yede out to the lond of Egipt."
Genesis 41.46 (Wycliffe),Wycliffe,Old Testament,Genesis,41,46,"Forsothe Joseph was of thretti yeer, whanne he stood in the siyt of kyng Farao, and cumpasside alle the cuntreis of Egipt."
Genesis 41.47 (Wycliffe),Wycliffe,Old Testament,Genesis,41,47,"And the plente of seuene yeer cam, and ripe corn weren bounden into handfuls, and weren gaderid into the bernys of Egipt,"
Genesis 41.48 (Wycliffe),Wycliffe,Old Testament,Genesis,41,48,"also al the aboundaunce of cornes weren kept in alle citeis,"
Genesis 41.49 (Wycliffe),Wycliffe,Old Testament,Genesis,41,49,"and so greet aboundaunce was of wheete, that it was maad euene to the grauel of the see, and the plente passide mesure."
Genesis 41.50 (Wycliffe),Wycliffe,Old Testament,Genesis,41,50,"Sotheli twei sones were born to Joseph bifor that the hungur came, whiche Asenech, douytir of Putifar, preest of Heliopoleos, childide to hym."
Genesis 41.51 (Wycliffe),Wycliffe,Old Testament,Genesis,41,51,"And he clepide the name of the firste gendrid sone, Manasses, and seide, God hath maad me to foryete alle my traueilis, and the hous of my fadir;"
Genesis 41.52 (Wycliffe),Wycliffe,Old Testament,Genesis,41,52,"and he clepide the name of the secunde sone Effraym, and seide, God hath maad me to encreesse in the lond of my pouert."
Genesis 41.53 (Wycliffe),Wycliffe,Old Testament,Genesis,41,53,"Therfor whanne seuene yeer of plentee that weren in Egipt weren passid,"
Genesis 41.54 (Wycliffe),Wycliffe,Old Testament,Genesis,41,54,"seuene yeer of pouert bigunnen to come, whiche Joseph bifore seide, and hungur hadde the maistri in al the world; also hungur was in al the lond of Egipt;"
Genesis 41.55 (Wycliffe),Wycliffe,Old Testament,Genesis,41,55,"and whanne that lond hungride, the puple criede to Farao, and axide metis; to whiche he answeride, Go ye to Joseph, and do ye what euer thing he seith to you."
Genesis 41.56 (Wycliffe),Wycliffe,Old Testament,Genesis,41,56,"Forsothe hungur encreesside ech dai in al the lond, and Joseph openyde alle the bernys, and seelde to Egipcians, for also hungur oppresside hem;"
Genesis 41.57 (Wycliffe),Wycliffe,Old Testament,Genesis,41,57,"and alle prouynces camen in to Egipt to bie metis, and to abate the yuel of nedynesse."
Genesis 42.1 (Wycliffe),Wycliffe,Old Testament,Genesis,42,1,"Forsothe Jacob herde that foodis weren seeld in Egipt, and he seide to hise sones, Whi ben ye necgligent?"
Genesis 42.2 (Wycliffe),Wycliffe,Old Testament,Genesis,42,2,"Y herde that wheete is seeld in Egipt, go ye doun, and bie ye necessaries to vs, that we moun lyue, and be not wastid bi nedynesse."
Genesis 42.3 (Wycliffe),Wycliffe,Old Testament,Genesis,42,3,"Therfor ten britheren of Joseph yeden doun to bie wheete in Egipt,"
Genesis 42.4 (Wycliffe),Wycliffe,Old Testament,Genesis,42,4,"and Beniamyn was withholdun of Jacob at hoome, that seide to hise britheren, Lest perauenture in the weie he suffre ony yuel."
Genesis 42.5 (Wycliffe),Wycliffe,Old Testament,Genesis,42,5,"Sotheli thei entriden in to the lond of Egipt, with othere men that yeden to bie; forsothe hungur was in the lond of Canaan."
Genesis 42.6 (Wycliffe),Wycliffe,Old Testament,Genesis,42,6,"And Joseph was prince of Egipt, and at his wille whetis weren seeld to puplis. And whanne hise britheren hadden worschipid hym,"
Genesis 42.7 (Wycliffe),Wycliffe,Old Testament,Genesis,42,7,"and he hadde knowe hem, he spak hardere as to aliens, and axide hem, Fro whennus camen ye? Whiche answeriden, Fro the lond of Canaan, that we bie necessaries to lyiflode."
Genesis 42.8 (Wycliffe),Wycliffe,Old Testament,Genesis,42,8,"And netheles he knewe the britheren, and he was not knowun of hem,"
Genesis 42.9 (Wycliffe),Wycliffe,Old Testament,Genesis,42,9,"and he bithouyte on the dremys whiche he seiy sumtyme. And he seide to hem, Ye ben aspieris, ye camen to se the feblere thingis of the lond."
Genesis 42.10 (Wycliffe),Wycliffe,Old Testament,Genesis,42,10,"Whiche seiden, Lord, it is not so, but thi seruauntis camen to bie metis;"
Genesis 42.11 (Wycliffe),Wycliffe,Old Testament,Genesis,42,11,"alle we ben the sones of o man, we comen pesible, and thi seruauntis ymaginen not ony yuel."
Genesis 42.12 (Wycliffe),Wycliffe,Old Testament,Genesis,42,12,"To whiche he answeride, It is in other maner, ye camen to se the feble thingis of the lond."
Genesis 42.13 (Wycliffe),Wycliffe,Old Testament,Genesis,42,13,"And thei seiden, We twelue britheren, thi seruauntis, ben sones of o man in the lond of Canaan; the leeste is with oure fadir, an other is not on erthe."
Genesis 42.14 (Wycliffe),Wycliffe,Old Testament,Genesis,42,14,"This it is, he seide, that Y spak to you,"
Genesis 42.15 (Wycliffe),Wycliffe,Old Testament,Genesis,42,15,"ye ben aspieris, riyt now Y schal take experience of you, bi the helthe of Farao ye schulen not go fro hennus, til youre leeste brother come; sende ye oon of you,"
Genesis 42.16 (Wycliffe),Wycliffe,Old Testament,Genesis,42,16,"that he brynge hym, forsothe ye schulen be in boondis, til tho thingis that ye seiden ben preued, whether tho ben false ether trewe; ellis, bi the helthe of Farao, ye ben aspieris."
Genesis 42.17 (Wycliffe),Wycliffe,Old Testament,Genesis,42,17,"Therfor he bitook hem to kepyng thre daies; sotheli in the thridde dai,"
Genesis 42.18 (Wycliffe),Wycliffe,Old Testament,Genesis,42,18,"whanne thei weren led out of prisoun, he seide, Do ye that that Y seide, and ye schulen lyue, for Y drede God;"
Genesis 42.19 (Wycliffe),Wycliffe,Old Testament,Genesis,42,19,"if ye ben pesible, o brother of you be boundun in prisoun; forsothe go ye, and bere wheetis, whiche ye bouyten,"
Genesis 42.20 (Wycliffe),Wycliffe,Old Testament,Genesis,42,20,"in to youre housis, and brynge ye youre leeste brother to me, that Y may preue youre wordis, and ye die not. Thei diden as he seide,"
Genesis 42.21 (Wycliffe),Wycliffe,Old Testament,Genesis,42,21,"and thei spaken togidere, Skilfuli we suffren these thingis, for we synneden ayens oure brother, and we seiyen the anguysch of his soule, while he preiede vs, and we herden not; herfore this tribulacioun cometh on vs."
Genesis 42.22 (Wycliffe),Wycliffe,Old Testament,Genesis,42,22,"Of which oon, Ruben, seide, Whether Y seide not to yow, Nyle ye do synne ayens the child, and ye herden not me? lo! his blood is souyt."
Genesis 42.23 (Wycliffe),Wycliffe,Old Testament,Genesis,42,23,"Sotheli thei wisten not that Joseph vndirstood, for he spak to hem by interpretour."
Genesis 42.24 (Wycliffe),Wycliffe,Old Testament,Genesis,42,24,"And he turnede awei hym silf a litil and wepte; and he turnede ayen, and spak to hem."
Genesis 42.25 (Wycliffe),Wycliffe,Old Testament,Genesis,42,25,"And he took Symeon, and boond hym, while thei weren present; and he comaundide the mynystris, that thei schulden fille her sackis with wheete, and that thei schulden putte the money of alle in her baggis, and ouer this yyue metis in the weie; whiche diden so."
Genesis 42.26 (Wycliffe),Wycliffe,Old Testament,Genesis,42,26,"And thei baren wetis on her assis, and yeden forth,"
Genesis 42.27 (Wycliffe),Wycliffe,Old Testament,Genesis,42,27,"and whanne the sak of oon was opened that he schulde yyue meete to the werk beeste in the yn, he bihelde the money in the mouth of the bagge,"
Genesis 42.28 (Wycliffe),Wycliffe,Old Testament,Genesis,42,28,"and seide to his britheren, My monei is yoldun to me, lo! it is had in the bagge; and thei weren astonyed, and troblid, and seiden togidere, What thing is this that God hath doon to us."
Genesis 42.29 (Wycliffe),Wycliffe,Old Testament,Genesis,42,29,"And thei camen to Jacob, her fadir, in the loond of Canaan, and telden to hym alle thingis that bifelden to hem, and seiden,"
Genesis 42.30 (Wycliffe),Wycliffe,Old Testament,Genesis,42,30,"The lord of the lond spak harde to vs, and gesside that we weren aspieris of the prouynce;"
Genesis 42.31 (Wycliffe),Wycliffe,Old Testament,Genesis,42,31,"to whom we answeriden, We ben pesible, nether we purposen ony tresouns;"
Genesis 42.32 (Wycliffe),Wycliffe,Old Testament,Genesis,42,32,"we ben twelue britheren, gendrid of o fadir, oon is not on erthe, the leeste dwellith with the fadir in the lond of Canaan."
Genesis 42.33 (Wycliffe),Wycliffe,Old Testament,Genesis,42,33,"And he seide to vs, Thus Y schal preue that ye ben pesible; leeffe ye o brother of you with me, and take ye metis nedeful to youre housis, and go ye, and brynge ye to me youre leeste brother,"
Genesis 42.34 (Wycliffe),Wycliffe,Old Testament,Genesis,42,34,"that Y wite that ye ben not aspieris, and that ye moun resseyue this brother which is holdun in boondis, and that fro thennus forth ye haue licence to bie what thingis ye wolen."
Genesis 42.35 (Wycliffe),Wycliffe,Old Testament,Genesis,42,35,"While these thingis weren seide, whanne alle schedden out wheetis, thei founden money boundun in the mouth of sackis. And whanne alle togidere weren aferd,"
Genesis 42.36 (Wycliffe),Wycliffe,Old Testament,Genesis,42,36,"the fadir Jacob seide, Ye han maad me to be with out children; Joseph is not alyue, Symeon is holdun in bondis, ye schulen take a wey fro me Beniamyn; alle these yuels felden in me."
Genesis 42.37 (Wycliffe),Wycliffe,Old Testament,Genesis,42,37,"To whom Ruben answeride, Sle thou my twei sones, if Y shal not brynge hym ayen to thee; take thou hym in myn hond, and Y schal restore hym to thee."
Genesis 42.38 (Wycliffe),Wycliffe,Old Testament,Genesis,42,38,"And Jacob seide, My sone schal not go doun with you; his brother is deed, he aloone is left; if ony aduersite schal bifalle to hym in the lond to which ye schulen go, ye schulen lede forth myn hoore heeris with sorewe to hellis."
Genesis 43.1 (Wycliffe),Wycliffe,Old Testament,Genesis,43,1,In the meene tyme hungur oppresside greetli al the lond;
Genesis 43.2 (Wycliffe),Wycliffe,Old Testament,Genesis,43,2,"and whanne the meetis weren wastid, whiche thei brouyten fro Egipt, Jacob seide to hise sones, Turne ye ayen, and bie ye a litil of meetis to vs."
Genesis 43.3 (Wycliffe),Wycliffe,Old Testament,Genesis,43,3,"Judas answeride, The ilke man denounside to vs vndir witnessyng of an ooth, and seide, Ye schulen not se my face, if ye schulen not brynge with you youre leeste brother;"
Genesis 43.4 (Wycliffe),Wycliffe,Old Testament,Genesis,43,4,"therfor if thou wolt sende hym with vs, we schulen go to gidere, and we schulen bie necessaries to thee;"
Genesis 43.5 (Wycliffe),Wycliffe,Old Testament,Genesis,43,5,"ellis if thou wolt not, we schulen not go; for as we seiden ofte, the man denounside to vs, and seide, Ye schulen not se my face with out youre leeste brother."
Genesis 43.6 (Wycliffe),Wycliffe,Old Testament,Genesis,43,6,"Forsothe Israel seide to hem, Ye diden this in to my wretchidnesse, that ye schewiden to hym, that ye hadden also another brother."
Genesis 43.7 (Wycliffe),Wycliffe,Old Testament,Genesis,43,7,"And thei answeriden, The man axide vs bi ordre oure generacioun, if the fadir lyuede, if we hadden a brother; and we answeriden suyngli to hym, bi that that he axide; whether we myyten wite that he wolde seie, Brynge ye youre brothir with you?"
Genesis 43.8 (Wycliffe),Wycliffe,Old Testament,Genesis,43,8,"And Judas seide to his fadir, Sende the child with me, that we go, and moun lyue, lest we dien, and oure litle children ;"
Genesis 43.9 (Wycliffe),Wycliffe,Old Testament,Genesis,43,9,"Y take the child, require thou hym of myn hoond; if Y schal not brynge ayen, and bitake hym to thee, Y schal be gilti of synne ayens thee in al tyme;"
Genesis 43.10 (Wycliffe),Wycliffe,Old Testament,Genesis,43,10,"if delai hadde not be, we hadden come now anothir tyme."
Genesis 43.11 (Wycliffe),Wycliffe,Old Testament,Genesis,43,11,"Therfor Israel, the fadir of hem, seide to hem, If it is nede so, do ye that that ye wolen; take ye of the beste fruytis of the lond in youre vesselis, and bere ye yiftis to the man, a litil of gumme, and of hony, and of storax, and of mirre, and of therebynte, and of alemaundis;"
Genesis 43.12 (Wycliffe),Wycliffe,Old Testament,Genesis,43,12,"and bere ye with you double money, and bere ye ayen that money which ye founden in baggis, lest perauenture it be doon bi errour;"
Genesis 43.13 (Wycliffe),Wycliffe,Old Testament,Genesis,43,13,"but also take ye youre brother, and go ye to the man;"
Genesis 43.14 (Wycliffe),Wycliffe,Old Testament,Genesis,43,14,"forsothe my God Almyyti mak him pesible to you, and sende he ayen youre brother, whom he holdith in boondis, and this Beniamyn; forsothe Y schal be as maad bare without sones."
Genesis 43.15 (Wycliffe),Wycliffe,Old Testament,Genesis,43,15,"Therfor the men token yiftis, and double monei, and Beniamyn; and thei yeden doun in to Egipt, and stoden bifore Joseph."
Genesis 43.16 (Wycliffe),Wycliffe,Old Testament,Genesis,43,16,"And whanne he hadde seyn hem and Beniamyn togidere, he comaundide the dispendere of his hows, and seide, Lede these men in to the hous, and sle beestis, and make a feeste; for thei schulen ete with me to dai."
Genesis 43.17 (Wycliffe),Wycliffe,Old Testament,Genesis,43,17,"He dide as it was comaundid, and ledde the men in to the hows;"
Genesis 43.18 (Wycliffe),Wycliffe,Old Testament,Genesis,43,18,"and there thei weren aferd, and seiden to gidere, We ben brouyt in for the monei which we baren ayen bifore in oure sackis, that he putte chalenge in to vs, and make suget bi violence to seruage bothe vs and oure assis."
Genesis 43.19 (Wycliffe),Wycliffe,Old Testament,Genesis,43,19,"Wherfor thei neiyeden in the yatis, and spaken to the dispendere,"
Genesis 43.20 (Wycliffe),Wycliffe,Old Testament,Genesis,43,20,"Lord, we preien that thou here vs; we camen doun now bifore that we schulden bie metis;"
Genesis 43.21 (Wycliffe),Wycliffe,Old Testament,Genesis,43,21,"whanne tho weren bouyt, whanne we camen to the ynne, we openeden oure baggis, and we founden money in the mouth of sackis, which money we han brouyt ayen now in the same weiyte;"
Genesis 43.22 (Wycliffe),Wycliffe,Old Testament,Genesis,43,22,"but also we han brouyt other siluer, that we bie tho thingis that ben nedeful to vs; it is not in oure conscience, who puttide the money in oure pursis."
Genesis 43.23 (Wycliffe),Wycliffe,Old Testament,Genesis,43,23,"And he answerde, Pees be to you, nyle ye drede; youre God and God of youre fadir yaf to you tresouris in youre baggis; for I haue the monei preued, which ye yauen to me. And he ledde out Symeon to hem;"
Genesis 43.24 (Wycliffe),Wycliffe,Old Testament,Genesis,43,24,"and whanne thei weren brouyt in to the hows, he brouyte watir, and thei waischiden her feet, and he yaf meetis to her assis."
Genesis 43.25 (Wycliffe),Wycliffe,Old Testament,Genesis,43,25,"Sotheli thei maden redi yiftis til Joseph entride at myd day, for thei hadden herd that thei schulden ete breed there."
Genesis 43.26 (Wycliffe),Wycliffe,Old Testament,Genesis,43,26,"Therfor Joseph entride in to his hows, and thei offriden yiftis to hym, and helden in the hondis, and worschipiden lowe to erthe."
Genesis 43.27 (Wycliffe),Wycliffe,Old Testament,Genesis,43,27,"And he grette hem ayen mekeli; and he axide hem, and seide, Whether youre fadir, the elde man, is saaf, of whom ye seiden to me? lyueth he yit?"
Genesis 43.28 (Wycliffe),Wycliffe,Old Testament,Genesis,43,28,"Whiche answeriden, He is hool, thi seruaunt oure fadir lyueth yit; and thei weren bowid, and worschipiden hym."
Genesis 43.29 (Wycliffe),Wycliffe,Old Testament,Genesis,43,29,"Forsothe Joseph reyside hise iyen, and siy Beniamyn his brother of the same wombe, and seide, Is this youre litil brother, of whom ye seiden to me? And eft Joseph seide, My sone, God haue merci of thee."
Genesis 43.30 (Wycliffe),Wycliffe,Old Testament,Genesis,43,30,"And Joseph hastide in to the hous, for his entrailis weren moued on his brother, and teeris brasten out, and he entride into a closet, and wepte."
Genesis 43.31 (Wycliffe),Wycliffe,Old Testament,Genesis,43,31,"And eft whanne the face was waischun, he yede out, and refreynede hym silf, and seide, Sette ye looues."
Genesis 43.32 (Wycliffe),Wycliffe,Old Testament,Genesis,43,32,"And whanne tho weren set to Joseph by hym silf, and to the britheren bi hem silf, and to Egipcyans that eeten to gidre by hem silf; for it is vnleueful to Egipcians to ete with Ebrewis, and thei gessen sich a feeste vnhooli."
Genesis 43.33 (Wycliffe),Wycliffe,Old Testament,Genesis,43,33,"Therfor thei saten bifore hym, the firste gendrid bi the rite of his firste gendryng, and the leeste bi his age; and thei wondriden greetli,"
Genesis 43.34 (Wycliffe),Wycliffe,Old Testament,Genesis,43,34,"whanne the partis weren takun whiche thei hadden resseyued of him, and the more part cam to Beniamyn, so that it passide in fyue partis; and thei drunken, and weren fillid with him."
Genesis 44.1 (Wycliffe),Wycliffe,Old Testament,Genesis,44,1,"Forsothe Joseph comaundid the dispendere of his hous, and seide, Fille thou her sackis with wheete, as myche as tho moun take, and putte thou the money of ech in the hiynesse of the sak;"
Genesis 44.2 (Wycliffe),Wycliffe,Old Testament,Genesis,44,2,"forsothe put thou in the mouth of the sak of the yongere my silueren cuppe, and the prijs of wheete which he yaf; and it was doon so."
Genesis 44.3 (Wycliffe),Wycliffe,Old Testament,Genesis,44,3,"And whanne the morewtid roos, thei weren delyuered with her assis."
Genesis 44.4 (Wycliffe),Wycliffe,Old Testament,Genesis,44,4,"And now thei hadden go out of the citee, and hadden go forth a litil; thanne Joseph seide, whanne the dispendere of his hous was clepid, Rise thou, pursue the men, and seye thou whanne thei ben takun, Whi han ye yolde yuel for good?"
Genesis 44.5 (Wycliffe),Wycliffe,Old Testament,Genesis,44,5,"The cuppe, which ye han stole, is thilk in which my lord drynkith, and in which he is wont to dyuyne; ye han do a ful wickid thing."
Genesis 44.6 (Wycliffe),Wycliffe,Old Testament,Genesis,44,6,"He dide as Joseph comaundid, and whanne thei weren takun, he spak bi ordre."
Genesis 44.7 (Wycliffe),Wycliffe,Old Testament,Genesis,44,7,"Whiche answeriden, Whi spekith oure lord so, that thi seruauntis han do so greet trespas?"
Genesis 44.8 (Wycliffe),Wycliffe,Old Testament,Genesis,44,8,"We brouyten ayen to thee fro the lond of Chanaan the monei which we founden in the hiynesse of sackis, and hou is it suynge that we han stole fro the hows of thi lord gold ether siluer?"
Genesis 44.9 (Wycliffe),Wycliffe,Old Testament,Genesis,44,9,"At whom euere of thi seruauntis this that thou sekist is foundun, die he, and we schulen be seruauntis of my lord."
Genesis 44.10 (Wycliffe),Wycliffe,Old Testament,Genesis,44,10,"Which seide to hem, Be it doon bi youre sentence; at whom it is foundun, be he my seruaunt; forsothe ye schulen be gilteles."
Genesis 44.11 (Wycliffe),Wycliffe,Old Testament,Genesis,44,11,"And so thei diden doun hastili the sackis on erthe, and alle openyden tho whiche he souyte;"
Genesis 44.12 (Wycliffe),Wycliffe,Old Testament,Genesis,44,12,"and bigan at the more til to the leeste, and foond the cuppe in the sak of Beniamyn."
Genesis 44.13 (Wycliffe),Wycliffe,Old Testament,Genesis,44,13,"And whanne thei hadden to-rent her clothis, and hadden chargid eft the assis, thei turneden ayen in to the citee."
Genesis 44.14 (Wycliffe),Wycliffe,Old Testament,Genesis,44,14,And Judas entride the firste with brithren to Joseph; for he hadde not go yit fro the place; and alle felden togidere on erthe bifore hym.
Genesis 44.15 (Wycliffe),Wycliffe,Old Testament,Genesis,44,15,"To whiche he seide, Whi wolden ye do so? whether ye witen not, that noon is lijk me in the kunnyng of dyuinyng?"
Genesis 44.16 (Wycliffe),Wycliffe,Old Testament,Genesis,44,16,"To whom Judas seide, What schulen we answere to my lord, ether what schulen we speke, ether moun iustli ayenseie? God hath founde the wickidnesse of thi seruauntis; lo! alle we ben the seruauntis of my lord, bothe we and he at whom the cuppe is foundun."
Genesis 44.17 (Wycliffe),Wycliffe,Old Testament,Genesis,44,17,"Joseph answeride, Fer be it fro me, that Y do so; he be my seruaunt that stal the cuppe; forsothe go ye fre to youre fadir."
Genesis 44.18 (Wycliffe),Wycliffe,Old Testament,Genesis,44,18,"Sotheli Judas neiyede neer, and seide tristili, My lord, Y preye, thi seruaunt speke a word in thin eeris, and be thou not wrooth to thi seruaunt; for aftir Farao thou art my lord."
Genesis 44.19 (Wycliffe),Wycliffe,Old Testament,Genesis,44,19,"Thou axidist first thi seruauntis, Han ye a fadir, ether a brother?"
Genesis 44.20 (Wycliffe),Wycliffe,Old Testament,Genesis,44,20,"And we answeriden to thee, my lord, An eld fadir is to vs, and a litil child that was borun in his eelde, whos brother of the same wombe is deed, and his modir hath hym aloone; forsothe his fadir loueth hym tendirli."
Genesis 44.21 (Wycliffe),Wycliffe,Old Testament,Genesis,44,21,"And thou seidist to thi seruauntis, Brynge ye hym to me, and Y schal sette myn iyen on hym."
Genesis 44.22 (Wycliffe),Wycliffe,Old Testament,Genesis,44,22,"We maden suggestioun to thee, my lord, the child may not forsake his fadir; for if he schal leeue the fadir, he schal die."
Genesis 44.23 (Wycliffe),Wycliffe,Old Testament,Genesis,44,23,"And thou seidist to thi seruauntis, If youre leeste brother schal not come with you, ye schulen no more se my face."
Genesis 44.24 (Wycliffe),Wycliffe,Old Testament,Genesis,44,24,"Therfor whanne we hadden stied to thi seruaunt, oure fadir, we telden to hym alle thingis whiche my lord spak; and oure fadir seide,"
Genesis 44.25 (Wycliffe),Wycliffe,Old Testament,Genesis,44,25,"Turne ye ayen, and bie ye to you a litil of wheete;"
Genesis 44.26 (Wycliffe),Wycliffe,Old Testament,Genesis,44,26,"to whom we seiden, We moun not go; if oure leeste brother schal go doun with vs, we schulen go forth togidere; ellis, if he is absent, we doren not se the face of the lord."
Genesis 44.27 (Wycliffe),Wycliffe,Old Testament,Genesis,44,27,"To whiche thingis the fadir answeride, Ye witen that my wiif childide twei sones to me;"
Genesis 44.28 (Wycliffe),Wycliffe,Old Testament,Genesis,44,28,"oon yede out, and ye seiden, a beeste deuouride hym, and hidir to he apperith not;"
Genesis 44.29 (Wycliffe),Wycliffe,Old Testament,Genesis,44,29,"if ye taken also this sone, and ony thing bifallith to hym in the weye, ye schulen lede forth myn hoor heeris with morenyng to hellis."
Genesis 44.30 (Wycliffe),Wycliffe,Old Testament,Genesis,44,30,"Therfor if Y entre to thi seruaunt, oure fadir, and the child faile, sithen his lijf hangith of the lijf of the child,"
Genesis 44.31 (Wycliffe),Wycliffe,Old Testament,Genesis,44,31,"and he se that the child is not with vs, he schal die, and thi seruauntis schulen lede forth hise hoor heeris with sorewe to hellis."
Genesis 44.32 (Wycliffe),Wycliffe,Old Testament,Genesis,44,32,"Be Y propirli thi seruaunt, which resseyuede this child on my feith, and bihiyte, and seide, If Y schal not brynge ayen hym, Y schal be gilti of synne ayens my fadir in al tyme;"
Genesis 44.33 (Wycliffe),Wycliffe,Old Testament,Genesis,44,33,"and so Y schal dwelle thi seruaunt for the child in to the seruyce of my lord, and the child stie with hise britheren;"
Genesis 44.34 (Wycliffe),Wycliffe,Old Testament,Genesis,44,34,"for Y may not go ayen to my fadir, if the child is absent, lest Y stonde a witnesse of the wretchidnesse that schal oppresse my fadir."
Genesis 45.1 (Wycliffe),Wycliffe,Old Testament,Genesis,45,1,"Joseph myyte no lengere absteyne hym silf, while many men stoden bifore; wherfor he comaundide that alle men schulden go out, and that noon alien were present in the knowyng of Joseph and hise britheren."
Genesis 45.2 (Wycliffe),Wycliffe,Old Testament,Genesis,45,2,"And Joseph reiside the vois with wepyng, which Egipcians herden, and al the hows of Farao."
Genesis 45.3 (Wycliffe),Wycliffe,Old Testament,Genesis,45,3,"And he seide to hise britheren, Y am Joseph; lyueth my fadir yit? The brithren myyten not answere, and weren agast bi ful myche drede."
Genesis 45.4 (Wycliffe),Wycliffe,Old Testament,Genesis,45,4,"To whiche he seide mekeli, Neiye ye to me. And whanne thei hadden neiyed nyy, he seide, Y am Joseph youre brother, whom ye selden in to Egipt;"
Genesis 45.5 (Wycliffe),Wycliffe,Old Testament,Genesis,45,5,"nyle ye drede, nether seme it to be hard to you, that ye seelden me in to these cuntreis; for God hath sent me bifore you in to Egipt for youre helthe."
Genesis 45.6 (Wycliffe),Wycliffe,Old Testament,Genesis,45,6,"For it is twei yeer that hungur bigan to be in the lond, yit fyue yeer suen, in whiche me schal not mow ere, nether repe;"
Genesis 45.7 (Wycliffe),Wycliffe,Old Testament,Genesis,45,7,"and God bifor sente me, that ye be reserued on erthe, and moun haue metis to lyue."
Genesis 45.8 (Wycliffe),Wycliffe,Old Testament,Genesis,45,8,"Y was sent hidur not bi youre counsel, but bi Goddis wille, which made me as the fadir of Farao, and the lord of al his hows, and prince in al the lond of Egipt."
Genesis 45.9 (Wycliffe),Wycliffe,Old Testament,Genesis,45,9,"Haste ye, and stie ye to my fadir, and ye schulen seie to hym, Thi sone Joseph sendith these thingis; God hath maad me lord of al the lond of Egipt; come doun to me, and tarie not, and dwelle in the lond of Gessen;"
Genesis 45.10 (Wycliffe),Wycliffe,Old Testament,Genesis,45,10,"and thou schalt be bisidis me, thou, and thi sones, and the sones of thi sones, thi scheep, and thi grete beestis, and alle thingis whiche thou weldist,"
Genesis 45.11 (Wycliffe),Wycliffe,Old Testament,Genesis,45,11,"and there Y schal fede thee; for yit fyue yeer of hungur ben residue, lest bothe thou perische, and thin hows, and alle thingis whiche thou weldist."
Genesis 45.12 (Wycliffe),Wycliffe,Old Testament,Genesis,45,12,"Lo! youre iyen, and the iyen of my brother Beniamyn seen, that my mouth spekith to you;"
Genesis 45.13 (Wycliffe),Wycliffe,Old Testament,Genesis,45,13,"telle ye to my fadir al my glorie, and alle thingis whiche ye sien in Egipt; haste ye, and brynge ye hym to me."
Genesis 45.14 (Wycliffe),Wycliffe,Old Testament,Genesis,45,14,"And whanne he hadde biclippid, and hadde feld in to the necke of Beniamyn, his brother, he wepte, the while also Benjamin wepte in lijk maner on the necke of Joseph."
Genesis 45.15 (Wycliffe),Wycliffe,Old Testament,Genesis,45,15,"And Joseph kisside alle hise britheren, and wepte on alle; aftir whiche thingis thei weren hardi to speke to hym."
Genesis 45.16 (Wycliffe),Wycliffe,Old Testament,Genesis,45,16,"And it was herd, and pupplischid bi famouse word in the halle of the kyng, The britheren of Joseph ben comun. And Farao ioiede, and al his meynee;"
Genesis 45.17 (Wycliffe),Wycliffe,Old Testament,Genesis,45,17,"and Farao seide to Joseph, that he schulde comaunde hise britheren, and seie, Charge youre beestis, and go ye in to the lond of Canaan,"
Genesis 45.18 (Wycliffe),Wycliffe,Old Testament,Genesis,45,18,"and take ye fro thennus youre fadir, and kynrede, and come ye to me; and Y schal yyue to you alle the goodis of Egipt, that ye ete the merow of the lond."
Genesis 45.19 (Wycliffe),Wycliffe,Old Testament,Genesis,45,19,"Comaunde thou also, that thei take waynes of the lond of Egipt to the cariage of her litle children, and wyues, and seie thou, Take ye youre fadir, and haste ye comynge soone,"
Genesis 45.20 (Wycliffe),Wycliffe,Old Testament,Genesis,45,20,"nether leeue ye ony thing of the purtenaunce of youre hows, for alle the richessis of Egipt schulen be youre."
Genesis 45.21 (Wycliffe),Wycliffe,Old Testament,Genesis,45,21,"The sones of Israel diden, as it was comaundid to hem; to whiche Joseph yaf waynes, bi the comaundement of Farao, and metis in the weie;"
Genesis 45.22 (Wycliffe),Wycliffe,Old Testament,Genesis,45,22,"and he comaundide twei stoolis to be brouyt forth to ech; forsothe he yaf to Beniamyn thre hundrid platis of siluer, with fyue the beste stoolis;"
Genesis 45.23 (Wycliffe),Wycliffe,Old Testament,Genesis,45,23,"and sente to his fadir so myche of siluer, and of cloothis, and he addide to hem ten male assis, that schulden bere of alle richessis of Egipt, and so many femal assis, berynge wheete and looues in the weie."
Genesis 45.24 (Wycliffe),Wycliffe,Old Testament,Genesis,45,24,"Therfor he lefte hise britheren, and seide to hem goynge forth, Be ye not wrooth in the weie."
Genesis 45.25 (Wycliffe),Wycliffe,Old Testament,Genesis,45,25,"Whiche stieden fro Egipt, and camen in to the lond of Canaan, to her fadir Jacob;"
Genesis 45.26 (Wycliffe),Wycliffe,Old Testament,Genesis,45,26,"and telden to hym, and seiden, Joseph, thi sone, lyueth, and he is lord in al the lond of Egipt. And whanne this was herd, Jacob wakide as of a greuouse sleep; netheles he bileuyde not to hem."
Genesis 45.27 (Wycliffe),Wycliffe,Old Testament,Genesis,45,27,"Thei telden ayenward al the ordre of the thing; and whanne Jacob hadde seyn the waynes, and alle thingis whiche Joseph hadde sent, his spirit lyuede ayen,"
Genesis 45.28 (Wycliffe),Wycliffe,Old Testament,Genesis,45,28,"and he seide, It suffisith to me, if Joseph my sone lyueth yit, Y schal go and Y schal se hym bifore that Y die."
Genesis 46.1 (Wycliffe),Wycliffe,Old Testament,Genesis,46,1,"And Israel yede forth with alle thingis that he hadde, and he cam to the pit of ooth; and whanne sacrifices weren slayn there to God of his fadir Isaac,"
Genesis 46.2 (Wycliffe),Wycliffe,Old Testament,Genesis,46,2,"he herde God bi a visioun in that nyyt clepynge hym, and seiynge to hym, Jacob! Jacob! To whom he answeride, Lo! Y am present."
Genesis 46.3 (Wycliffe),Wycliffe,Old Testament,Genesis,46,3,"God seide to hym, Y am the strongeste God of thi fadir; nyle thou drede, go doun in to Egipt, for Y schal make thee there in to a greet folk;"
Genesis 46.4 (Wycliffe),Wycliffe,Old Testament,Genesis,46,4,"Y schal go doun thidir with thee, and Y schal brynge thee turnynge ayen fro thennus, and Joseph schal sette his hond on thin iyen."
Genesis 46.5 (Wycliffe),Wycliffe,Old Testament,Genesis,46,5,"Jacob roos fro the pit of ooth, and the sones token him, with her litle children, and wyues, in the waynes whiche Farao hadde sent to bere the eld man,"
Genesis 46.6 (Wycliffe),Wycliffe,Old Testament,Genesis,46,6,"and alle thingis whiche he weldide in the lond of Canaan; and he cam in to Egipt with his seed,"
Genesis 46.7 (Wycliffe),Wycliffe,Old Testament,Genesis,46,7,"hise sones, and her sones, and douytris, and al the generacioun togidere."
Genesis 46.8 (Wycliffe),Wycliffe,Old Testament,Genesis,46,8,"Forsothe thes ben the names of the sones of Israel, that entriden in to Egipte; he with hise fre children. The firste gendrid Ruben;"
Genesis 46.9 (Wycliffe),Wycliffe,Old Testament,Genesis,46,9,"the sones of Ruben, Enoch, and Fallu, and Esrom, and Carmi."
Genesis 46.10 (Wycliffe),Wycliffe,Old Testament,Genesis,46,10,"The sones of Symeon, Jemuhel, and Jamyn, and Ahoth, and Jachyn, and Sab, and Saber, and Saul, the sone of a womman of Canaan."
Genesis 46.11 (Wycliffe),Wycliffe,Old Testament,Genesis,46,11,"The sones of Leuy, Gerson, Caath, and Merarie."
Genesis 46.12 (Wycliffe),Wycliffe,Old Testament,Genesis,46,12,"The sones of Juda, Her and Onam, and Sela, and Fares, and Zara. Forsothe Her and Onam dieden in the lond of Canaan; and the sones of Fares weren borun, Esrom, and Amul."
Genesis 46.13 (Wycliffe),Wycliffe,Old Testament,Genesis,46,13,"The sones of Isacar, Thola, and Fua, and Jobab, and Semron."
Genesis 46.14 (Wycliffe),Wycliffe,Old Testament,Genesis,46,14,"The sones of Zabulon, Sared, and Thelom, and Jahel."
Genesis 46.15 (Wycliffe),Wycliffe,Old Testament,Genesis,46,15,"These ben the sones of Lia, whiche sche childide in Mesopotanye of Sirie, with Dyna, hir douyter; alle the soules of hise sones and douytris, thre and thretti."
Genesis 46.16 (Wycliffe),Wycliffe,Old Testament,Genesis,46,16,"The sones of Gad, Sefion, and Aggi, Suny, and Hesebon, Heri, and Arodi, and Areli."
Genesis 46.17 (Wycliffe),Wycliffe,Old Testament,Genesis,46,17,"The sones of Aser, Jamne, and Jesua, and Jesui, and Beria; and Sara, the sister of hem. The sones of Beria, Heber and Melchiel."
Genesis 46.18 (Wycliffe),Wycliffe,Old Testament,Genesis,46,18,"These weren the sones of Zelfa, whom Laban yaf to Lia, his douyter, and Jacob gendryde these sixtene persones."
Genesis 46.19 (Wycliffe),Wycliffe,Old Testament,Genesis,46,19,"The sones of Rachel, wijf of Jacob, weren Joseph and Beniamyn."
Genesis 46.20 (Wycliffe),Wycliffe,Old Testament,Genesis,46,20,"And sones weren borun to Joseph in the loond of Egipt, Manasses and Effraym, whiche Asenech, douytir of Putifar, preest of Helipoleos, childide to hym."
Genesis 46.21 (Wycliffe),Wycliffe,Old Testament,Genesis,46,21,"The sones of Beniamin weren Bela, and Becor, and Asbel, Gera, and Naaman, and Jechi, Ros, and Mofym, and Ofym, and Ared."
Genesis 46.22 (Wycliffe),Wycliffe,Old Testament,Genesis,46,22,"These weren the sones of Rachel, whiche Jacob gendride; alle the persones weren fouretene."
Genesis 46.23 (Wycliffe),Wycliffe,Old Testament,Genesis,46,23,"The sone of Dan, Vsym."
Genesis 46.24 (Wycliffe),Wycliffe,Old Testament,Genesis,46,24,"The sones of Neptalym, Jasiel, and Guny, and Jeser, and Salem."
Genesis 46.25 (Wycliffe),Wycliffe,Old Testament,Genesis,46,25,"These weren the sones of Bala, whom Laban yaf to Rachel his douytir."
Genesis 46.26 (Wycliffe),Wycliffe,Old Testament,Genesis,46,26,"And Jacob gendride these; alle the soules weren seuene. And alle the men that entriden with Jacob in to Egipt, and yeden out of his thiy, with out the wyues of his sones, weren sixti and sixe."
Genesis 46.27 (Wycliffe),Wycliffe,Old Testament,Genesis,46,27,"Forsothe the sones of Joseph, that weren borun to hym in the loond of Egipt, weren two men. Alle the soulis of the hows of Jacob, that entriden in to Egipt, weren seuenti."
Genesis 46.28 (Wycliffe),Wycliffe,Old Testament,Genesis,46,28,"Forsothe Jacob sente Judas bifore hym to Joseph, that he schulde telle to hym, and he schulde come in to Gessen."
Genesis 46.29 (Wycliffe),Wycliffe,Old Testament,Genesis,46,29,"And whanne Jacob hadde come thidir, Joseph stiede in his chare to mete his fadir at the same place. And he siy Jacob, and felde on his necke, and wepte bitwixe collyngis."
Genesis 46.30 (Wycliffe),Wycliffe,Old Testament,Genesis,46,30,"And the fadir seide to Joseph, Now Y schal die ioiful, for Y siy thi face, and Y leeue thee lyuynge."
Genesis 46.31 (Wycliffe),Wycliffe,Old Testament,Genesis,46,31,"And Joseph spak to hise brithren, and to al the hows of his fadir, I schal stie, and Y schal telle to Farao, and Y schal seie to hym, My britheren, and the hows of my fadir, that weren in the lond of Canaan, ben comun to me,"
Genesis 46.32 (Wycliffe),Wycliffe,Old Testament,Genesis,46,32,"and thei ben men kepers of scheep, and han bisynesse of flockis to be fed; thei brouyten with hem her scheep and grete beestis, and alle thingis whiche thei miyten haue."
Genesis 46.33 (Wycliffe),Wycliffe,Old Testament,Genesis,46,33,"And whanne Farao schal clepe you, and schal seie, What is youre werk?"
Genesis 46.34 (Wycliffe),Wycliffe,Old Testament,Genesis,46,34,"ye schulen answere, We ben thi seruauntis, men scheepherdis, fro oure childhed til in to present tyme, bothe we and oure fadris. Sotheli ye schulen seye these thingis, that ye moun dwelle in the lond of Gessen, for Egipcians wlaten alle keperis of scheep."
Genesis 47.1 (Wycliffe),Wycliffe,Old Testament,Genesis,47,1,"Therfor Joseph entride, and telde to Farao, and seide, My fadir and brethren, the scheep and grete beestis of hem, and alle thingis whiche thei welden, camen fro the lond of Canaan; and lo! thei stonden in the lond of Gessen."
Genesis 47.2 (Wycliffe),Wycliffe,Old Testament,Genesis,47,2,"And he ordeynede fyue, the laste men of hise britheren, bifore the kyng,"
Genesis 47.3 (Wycliffe),Wycliffe,Old Testament,Genesis,47,3,"whiche he axide, What werk han ye? Thei answeriden, We thi seruauntis ben kepers of scheep, bothe we and oure faderis;"
Genesis 47.4 (Wycliffe),Wycliffe,Old Testament,Genesis,47,4,"we camen in to thi lond to be pilgrymys, for noo gras is to the flockis of thi seruauntis; hungur wexith greuouse in the lond of Canaan, and we axen that thou comaunde vs thi seruauntis to be in the lond of Gessen."
Genesis 47.5 (Wycliffe),Wycliffe,Old Testament,Genesis,47,5,"And so the kyng seide to Joseph, Thi fadir and thi britheren camen to thee;"
Genesis 47.6 (Wycliffe),Wycliffe,Old Testament,Genesis,47,6,"the lond of Egipt is in thi siyt, make thou hem to dwelle in the beste place, and yyue thou to hem the lond of Gessen; that if thou woost that witti men ben in hem, ordeyne thou hem maystris of my beestis."
Genesis 47.7 (Wycliffe),Wycliffe,Old Testament,Genesis,47,7,"After these thingis Joseph brouyte in his fader to the king, and settide him bifor the king, which blesside the king;"
Genesis 47.8 (Wycliffe),Wycliffe,Old Testament,Genesis,47,8,"and he was axid of the king, Hou many ben the daies of the yeeris of thi lijf?"
Genesis 47.9 (Wycliffe),Wycliffe,Old Testament,Genesis,47,9,"And he answeride, The daies of pilgrymage of my lijf, ben feewe and yuele, of an hundrid and thretti yeer, and tho camen not til to the daies of my fadris, in whiche thei weren pilgryms."
Genesis 47.10 (Wycliffe),Wycliffe,Old Testament,Genesis,47,10,"And whanne he hadde blessid the kyng, he yede out."
Genesis 47.11 (Wycliffe),Wycliffe,Old Testament,Genesis,47,11,"Forsothe Joseph yaf to hise fadir and britheren possessioun in Egipt, in Ramasses, the beste soile of erthe, as Farao comaundide;"
Genesis 47.12 (Wycliffe),Wycliffe,Old Testament,Genesis,47,12,"and he fedde hem, and al the hows of his fadir, and yaf metis to alle."
Genesis 47.13 (Wycliffe),Wycliffe,Old Testament,Genesis,47,13,"For breed failide in al the world, and hungur oppresside the lond, moost of Egipt and of Canaan;"
Genesis 47.14 (Wycliffe),Wycliffe,Old Testament,Genesis,47,14,"of whiche londis he gaderide al the money for the sillyng of wheete, and brouyte it in to the tresorie of the kyng."
Genesis 47.15 (Wycliffe),Wycliffe,Old Testament,Genesis,47,15,"And whanne prijs failide to the bieris, al Egipt cam to Joseph, and seide, Yyue thou looues to vs; whi shulen we die bifore thee, while monei failith?"
Genesis 47.16 (Wycliffe),Wycliffe,Old Testament,Genesis,47,16,"To whiche he answeride, Brynge ye youre beestis, and Y schal yyue to you metis for tho, if ye han not prijs."
Genesis 47.17 (Wycliffe),Wycliffe,Old Testament,Genesis,47,17,"And whanne thei hadden brouyt tho, he yaf to hem metis for horsis, and scheep, and oxun, and assis; and he susteynede hem in that yeer for the chaungyng of beestis."
Genesis 47.18 (Wycliffe),Wycliffe,Old Testament,Genesis,47,18,"And thei camen in the secunde yeer, and seiden to hym, We helen not fro oure lord, that the while monei failith, also beestis failiden togidere, nether it is hid fro thee, that with out bodies and lond we han no thing;"
Genesis 47.19 (Wycliffe),Wycliffe,Old Testament,Genesis,47,19,"whi therfor schulen we die, while thou seest? bothe we and oure lond schulen be thine, bie thou vs in to the kyngis seruage, and yyue thou seedis, lest the while the tiliere perischith, the lond be turned in to wildirnesse."
Genesis 47.20 (Wycliffe),Wycliffe,Old Testament,Genesis,47,20,"Therfor Joseph bouyte al the lond of Egipt, while all men seelden her possessiouns, for the greetnesse of hungur;"
Genesis 47.21 (Wycliffe),Wycliffe,Old Testament,Genesis,47,21,"and he made it and alle puplis therof suget to Farao, fro the laste termes of Egipt til to the laste endis therof,"
Genesis 47.22 (Wycliffe),Wycliffe,Old Testament,Genesis,47,22,"outakun the lond of preestis, that was youun of the kyng to hem, to whiche preestis also metis weren youun of the comun bernys, and therfor thei weren not compellid to sille her possessiouns."
Genesis 47.23 (Wycliffe),Wycliffe,Old Testament,Genesis,47,23,"Therfor Joseph seide to the puplis, Lo! as ye seen, Farao weldith bothe you and youre lond; take ye seedis, and sowe ye feeldis,"
Genesis 47.24 (Wycliffe),Wycliffe,Old Testament,Genesis,47,24,"that ye moun haue fruytis; ye schulen yyue the fifthe part to the kyng; Y suffre to you the foure residue partis in to seed and in to meetis, to you, and to youre fre children."
Genesis 47.25 (Wycliffe),Wycliffe,Old Testament,Genesis,47,25,"Whiche answeriden, Oure helthe is in thin hond; oneli oure God biholde vs, and we schulen ioifuli serue the kyng."
Genesis 47.26 (Wycliffe),Wycliffe,Old Testament,Genesis,47,26,"For that tyme til in to present dai, in al the lond of Egipt, the fyuethe part is paied to the kyngis, and it is maad as in to a lawe, with out the lond of preestis, that was fre fro this condicioun."
Genesis 47.27 (Wycliffe),Wycliffe,Old Testament,Genesis,47,27,"Therfor Israel dwellide in Egipt, that is, in the lond of Jessen, and weldide it; and he was encreessid and multiplied ful mych."
Genesis 47.28 (Wycliffe),Wycliffe,Old Testament,Genesis,47,28,And he lyuede therynne sixtene yeer; and alle the daies of his lijf weren maad of an hundrid and seuene and fourti yeer.
Genesis 47.29 (Wycliffe),Wycliffe,Old Testament,Genesis,47,29,"And whanne he seiy the dai of deeth nyye, he clepide his sone Joseph, and seide to hym, If Y haue founde grace in thi siyt; putte thin hond vndur myn hipe, and thou schal do merci and treuthe to me, that thou birie not me in Egipt;"
Genesis 47.30 (Wycliffe),Wycliffe,Old Testament,Genesis,47,30,"but Y schal slepe with my fadris, and take thou awey me fro this lond, and birie in the sepulcre of my grettere. To whom Joseph answeride, Y schal do that that thou comaundist."
Genesis 47.31 (Wycliffe),Wycliffe,Old Testament,Genesis,47,31,"And Israel seide, Therfor swere thou to me; and whanne Joseph swoor, Israel turnede to the heed of the bed, and worschipide God."
Genesis 48.1 (Wycliffe),Wycliffe,Old Testament,Genesis,48,1,"And so whanne these thingis weren don, it was teld to Joseph, that his fadir was sijk. And he took hise twei sones, Manasses and Effraym, and he disposide to go."
Genesis 48.2 (Wycliffe),Wycliffe,Old Testament,Genesis,48,2,"And it was seid to the elde man, Lo! thi sone Joseph cometh to thee; which was coumfortid, and sat in the bed."
Genesis 48.3 (Wycliffe),Wycliffe,Old Testament,Genesis,48,3,"And whanne Joseph entride to hym, he seide, Almyyti God apperide to me in Luza, which is in the lond of Canaan, and blesside me,"
Genesis 48.4 (Wycliffe),Wycliffe,Old Testament,Genesis,48,4,"and seide, Y schal encreesse and multiplie thee, and Y schal make thee in to cumpanyes of puplis, and Y schal yyue to thee this lond, and to thi seed aftir thee, in to euerlastinge possessioun."
Genesis 48.5 (Wycliffe),Wycliffe,Old Testament,Genesis,48,5,"Therfor thi twei sones, that ben borun to thee in the lond of Egipt bifore that Y cam hidir to thee, schulen be myne, Effraym and Manasses as Ruben and Symeon schulen be arettid to me;"
Genesis 48.6 (Wycliffe),Wycliffe,Old Testament,Genesis,48,6,forsothe the othere whiche thou schalt gendre aftir hem schulen be thine; and thei schulen be clepid bi the name of her britheren in her possessiouns.
Genesis 48.7 (Wycliffe),Wycliffe,Old Testament,Genesis,48,7,"Forsothe whanne Y cam fro Mesopotamye, Rachel was deed to me in the lond of Canaan, in thilke weie; and it was the bigynnyng of somer; and Y entride in to Effrata, and beriede hir bisidis the weie of Effrata, which bi anothir name is clepid Bethleem."
Genesis 48.8 (Wycliffe),Wycliffe,Old Testament,Genesis,48,8,"Forsothe Jacob seiy the sones of Joseph, and seide to him, Who ben these?"
Genesis 48.9 (Wycliffe),Wycliffe,Old Testament,Genesis,48,9,"He answeride, Thei ben my sones, whiche God yaf to me in this place. Jacob seide, Brynge hem to me that Y blesse hem."
Genesis 48.10 (Wycliffe),Wycliffe,Old Testament,Genesis,48,10,"For the iyen of Israel, dasewiden for greet eelde, and he myyte not se clereli; and he kisside and collide tho children ioyned to hym, and seide to his sone,"
Genesis 48.11 (Wycliffe),Wycliffe,Old Testament,Genesis,48,11,Y am not defraudid of thi siyt; ferthermore God schewide to me thi seed.
Genesis 48.12 (Wycliffe),Wycliffe,Old Testament,Genesis,48,12,"And whanne Joseph hadde take hem fro the fadris lappe, he worschipide lowe to erthe."
Genesis 48.13 (Wycliffe),Wycliffe,Old Testament,Genesis,48,13,"And he sette Effraym on his riyt side, that is, on the lift side of Israel; forsothe he settide Manasses in his lift side, that is, on the riyt side of the fadir; and he ioynede bothe to hym."
Genesis 48.14 (Wycliffe),Wycliffe,Old Testament,Genesis,48,14,"Which helde forth the riyt hond, and settide on the heed of Effraym, the lesse brothir; sotheli he settide the left hond on the heed of Manasses, that was the more thury birthe. Jacob chaungide the hondes,"
Genesis 48.15 (Wycliffe),Wycliffe,Old Testament,Genesis,48,15,"and blesside his sone Joseph, and seide, God, in whos siyt my fadris Abraham and Isaac yeden; God, that fedith me fro my yong wexynge age til in to present day;"
Genesis 48.16 (Wycliffe),Wycliffe,Old Testament,Genesis,48,16,"the aungel that delyuerede me fro alle yuelis, blesse thes children, and my name be clepid on hem, and the names of my fadris Abraham and Ysaac; and wexe thei in multitude on erthe."
Genesis 48.17 (Wycliffe),Wycliffe,Old Testament,Genesis,48,17,"Forsothe Joseph seiy that his fadir hadde set the riyt hond on the heed of Effraym, and took heuyli, and he enforside to reise the fadris hond takun fro the heed of Effraym, and to bere ouer on the heed of Manasses."
Genesis 48.18 (Wycliffe),Wycliffe,Old Testament,Genesis,48,18,"And he seide to the fadir, Fadir, it acordith not so; for this is the firste gendrid; sette thi riyt hond on the heed of hym."
Genesis 48.19 (Wycliffe),Wycliffe,Old Testament,Genesis,48,19,"Which forsook and seide, Y woot, my sone, Y woot; and sotheli this child schal be in to puplis, and he schal be multiplied; but his yonger brother schal be more than he, and his seed schal encreesse in to folkis."
Genesis 48.20 (Wycliffe),Wycliffe,Old Testament,Genesis,48,20,"And he blesside hem in that tyme, and seide, Israel schal be blessid in thee, Joseph, and it schal be seid, God do to thee as to Effraym and as to Manasses. And he settide Effraym bifore Manasses;"
Genesis 48.21 (Wycliffe),Wycliffe,Old Testament,Genesis,48,21,"and seide to Joseph, his sone, Lo! Y die, and God schal be with you, and schal lede you ayen to the lond of youre fadris;"
Genesis 48.22 (Wycliffe),Wycliffe,Old Testament,Genesis,48,22,"Y yyue to thee o part ouer thi britheren which Y took fro the hand of Amorei, in my swerd and bowe."
Genesis 49.1 (Wycliffe),Wycliffe,Old Testament,Genesis,49,1,"Forsothe Jacob clepide hise sones, and seide to hem, Be ye gaderid that Y telle what thingis schulen come to you in the laste daies;"
Genesis 49.2 (Wycliffe),Wycliffe,Old Testament,Genesis,49,2,"be ye gaderid, and here, ye sones of Jacob, here ye Israel youre fadir."
Genesis 49.3 (Wycliffe),Wycliffe,Old Testament,Genesis,49,3,"Ruben, my firste gendrid sone, thou art my strengthe and the bigynnyng of my sorewe; thou ouytist to be the former in yiftis, the more in lordschip;"
Genesis 49.4 (Wycliffe),Wycliffe,Old Testament,Genesis,49,4,"thou art sched out as watir; wexe thou not, for thou stiedist on the bed of thi fader, and defoulidist his bed."
Genesis 49.5 (Wycliffe),Wycliffe,Old Testament,Genesis,49,5,"Symeon and Leuy, britheren, fiytynge vessils of wickidnesse;"
Genesis 49.6 (Wycliffe),Wycliffe,Old Testament,Genesis,49,6,"my soule come not in to the councel of hem, and my glorie be not in the congregacioun of hem; for in her woodnesse thei killiden a man, and in her wille thei myneden the wal;"
Genesis 49.7 (Wycliffe),Wycliffe,Old Testament,Genesis,49,7,"curside be the woodnesse of hem, for it is obstynat, and the indignacioun of hem for it is hard; Y schal departe hem in Jacob, and I schal scatere hem in Israel."
Genesis 49.8 (Wycliffe),Wycliffe,Old Testament,Genesis,49,8,"Judas, thi britheren schulen preise thee, thin hondis schulen be in the nollis of thin enemyes; the sones of thi fadir schulen worschipe thee."
Genesis 49.9 (Wycliffe),Wycliffe,Old Testament,Genesis,49,9,"A whelp of lioun is Judas; my sone thou stiedist to prey; thou restidist, and hast leyn as a lioun, and as a lionesse who schal reise hym?"
Genesis 49.10 (Wycliffe),Wycliffe,Old Testament,Genesis,49,10,"The septre schal not be takun awey fro Juda, and a duyk of his hipe, til he come that schal be sent, and he schal be abiding of hethene men;"
Genesis 49.11 (Wycliffe),Wycliffe,Old Testament,Genesis,49,11,"and he schal tye his colt at the vyner, and his femal asse at the vyne; A! my sone, he schal waische his stoole in wyn, and his mentil in the blood of grape;"
Genesis 49.12 (Wycliffe),Wycliffe,Old Testament,Genesis,49,12,"hise iyen ben fairere than wyn, and hise teeth ben whittere than mylk."
Genesis 49.13 (Wycliffe),Wycliffe,Old Testament,Genesis,49,13,"Zabulon schal dwelle in the brenk of the see, and in the stondyng of schipis; and schal stretche til to Sydon."
Genesis 49.14 (Wycliffe),Wycliffe,Old Testament,Genesis,49,14,"Isachar, a strong asse,"
Genesis 49.15 (Wycliffe),Wycliffe,Old Testament,Genesis,49,15,"liggynge bitwixe termes, seiy reste, that it was good and seiy the lond that it was best, and he vndirsettide his schuldre to bere, and he was maad seruynge to tributis."
Genesis 49.16 (Wycliffe),Wycliffe,Old Testament,Genesis,49,16,"Dan schal deme his puple, as also another lynage in Israel."
Genesis 49.17 (Wycliffe),Wycliffe,Old Testament,Genesis,49,17,"Dan be maad a serpent in the weie, and cerastes in the path, and bite the feet of an hors, that the stiere therof falle bacward; Lord,"
Genesis 49.18 (Wycliffe),Wycliffe,Old Testament,Genesis,49,18,Y schal abide thin helthe.
Genesis 49.19 (Wycliffe),Wycliffe,Old Testament,Genesis,49,19,"Gad schal be gird, and schal fiyte bifor hym, and he schal be gird bihynde."
Genesis 49.20 (Wycliffe),Wycliffe,Old Testament,Genesis,49,20,"Aser his breed schal be plenteuouse, and he schal yyue delicis to kyngis."
Genesis 49.21 (Wycliffe),Wycliffe,Old Testament,Genesis,49,21,"Neptalym schal be an hert sent out, and yyuynge spechis of fairenesse."
Genesis 49.22 (Wycliffe),Wycliffe,Old Testament,Genesis,49,22,"Joseph, a sone encreessynge, a sone encresinge, and fair in biholdyng; douytris runnen aboute on the wal,"
Genesis 49.23 (Wycliffe),Wycliffe,Old Testament,Genesis,49,23,"but hise brithren wraththeden hym, and chidden, and thei hadden dartis, and hadden enuye to hym."
Genesis 49.24 (Wycliffe),Wycliffe,Old Testament,Genesis,49,24,"His bowe sat in the stronge, and the boondis of his armes, and hondis weren vnboundun bi the hond of the myyti of Jacob; of hym a scheepherd yede out, the stoon of Israel."
Genesis 49.25 (Wycliffe),Wycliffe,Old Testament,Genesis,49,25,"God of thi fadir schal be thin helpere, and Almyyti God schal blesse thee with blessyngis of heuene fro aboue, and with blessyngis of the see liggynge binethe, with blessyngis of tetis, and of wombe;"
Genesis 49.26 (Wycliffe),Wycliffe,Old Testament,Genesis,49,26,"the blessyngis of thi fadir ben coumfortid, the blessyngis of his fadris, til the desire of euerlastynge hillis cam; blessyngis ben maad in the heed of Joseph, and in the nol of Nazarei among his britheren."
Genesis 49.27 (Wycliffe),Wycliffe,Old Testament,Genesis,49,27,"Beniamyn, a rauyschynge wolf, schal ete prey eerly, and in the euentid he schal departe spuylis."
Genesis 49.28 (Wycliffe),Wycliffe,Old Testament,Genesis,49,28,"Alle these weren in twelue kynredis of Israel; her fadir spak these thingys to hem, and blesside hem alle by propre blessyngis,"
Genesis 49.29 (Wycliffe),Wycliffe,Old Testament,Genesis,49,29,"and comaundide hem, and seide, Y am gaderid to my puple, birie ye me with my fadris in the double denne, which is in the lond of Efron Ethei, ayens Manbre,"
Genesis 49.30 (Wycliffe),Wycliffe,Old Testament,Genesis,49,30,"in the lond of Canaan, which denne Abraham bouyte with the feeld of Efron Ethei, in to possessioun of sepulcre."
Genesis 49.31 (Wycliffe),Wycliffe,Old Testament,Genesis,49,31,"There thei birieden hym, and Sare his wijf, also Ysaac was biried there with Rebecca his wijf; there also Lia liggith biried."
Genesis 49.32 (Wycliffe),Wycliffe,Old Testament,Genesis,49,32,"And whanne the comaundementis weren endid, bi whiche he tauyte the sones, he gaderide hise feet on the bed, and diede, and he was put to his puple."
Genesis 50.1 (Wycliffe),Wycliffe,Old Testament,Genesis,50,1,"Which thing Joseph seiy, and felde on the face of the fader, and wepte, and kiste hym;"
Genesis 50.2 (Wycliffe),Wycliffe,Old Testament,Genesis,50,2,"and he comaundide hise seruauntis, lechis, that thei schulden anoynte the fadir with swete smellynge spiceries."
Genesis 50.3 (Wycliffe),Wycliffe,Old Testament,Genesis,50,3,"While thei filliden the comaundementis, fourti daies passiden, for this was the custom of deed bodies anoyntid; and Egipt biwepte hym seuenti daies."
Genesis 50.4 (Wycliffe),Wycliffe,Old Testament,Genesis,50,4,"And whanne the tyme of weiling was fillid, Joseph spak to the meyne of Farao, If Y haue founde grace in youre siyt, speke ye in the eeris of Farao; for my fadir chargide me,"
Genesis 50.5 (Wycliffe),Wycliffe,Old Testament,Genesis,50,5,"and seide, Lo! Y die, thou schalt birie me in my sepulcre which Y diggide to me in the lond of Canaan; therfor Y schal stie that Y birie my fadir, and Y schal turne ayen."
Genesis 50.6 (Wycliffe),Wycliffe,Old Testament,Genesis,50,6,"And Farao seide to hym, Stie, and birie thi fader, as thou art chargid."
Genesis 50.7 (Wycliffe),Wycliffe,Old Testament,Genesis,50,7,"And whanne he stiede, alle the elde men of the hous of Farao yeden with him, and alle the grettere men in birthe of the lond of Egipt; the hous of Joseph with her britheren,"
Genesis 50.8 (Wycliffe),Wycliffe,Old Testament,Genesis,50,8,"without litle children, and flockis, and grete beestis, whiche thei leften in the lond of Gessen, yeden with him."
Genesis 50.9 (Wycliffe),Wycliffe,Old Testament,Genesis,50,9,"And he hadde charis, and horsmen, and felouschip, and cumpany was maad not litil."
Genesis 50.10 (Wycliffe),Wycliffe,Old Testament,Genesis,50,10,"And thei camen to the cornfloor of Adad, which is set ouer Jordan, where thei maden the seruice of the deed bodi, with greet weilyng and strong, and fillide seuen daies."
Genesis 50.11 (Wycliffe),Wycliffe,Old Testament,Genesis,50,11,"And whanne the dwellers of the lond of Canaan hadden seyn this, thei seiden, This is a greet weiling to Egipcians; and therfor thei clepiden the name of that place the weilyng of Egipt."
Genesis 50.12 (Wycliffe),Wycliffe,Old Testament,Genesis,50,12,"Therfor the sones of Jacob diden, as he hadde comaundid to hem;"
Genesis 50.13 (Wycliffe),Wycliffe,Old Testament,Genesis,50,13,"and thei baren hym in to the lond of Canaan, and thei birieden hym in the double denne, which denne with the feeld Abraham hadde bouyt of Effron Ethei, ayens the face of Mambre, into possessioun of sepulcre."
Genesis 50.14 (Wycliffe),Wycliffe,Old Testament,Genesis,50,14,"And Joseph turnede ayen in to Egipt with hise britheren and al the felouschipe, whanne the fadir was biried."
Genesis 50.15 (Wycliffe),Wycliffe,Old Testament,Genesis,50,15,"And whanne the fadir was deed, the britheren of Joseph dredden, and spaken togidere, lest perauenture he be myndeful of the wrong which he suffride, and yelde to vs al the yuel, that we diden."
Genesis 50.16 (Wycliffe),Wycliffe,Old Testament,Genesis,50,16,"And thei senten to hym, and seiden, Thi fadir comaundide to vs,"
Genesis 50.17 (Wycliffe),Wycliffe,Old Testament,Genesis,50,17,"bifore that he diede, that we schulden seie to thee these thingis bi hise wordis; Y beseche, that thou foryete the wickidnesse of thi britheren, and the synne, and malice which thei hauntiden ayens thee; also we preien, that thou foryyue this wickidnesse to thi fadir, the seruaunt of God. Whanne these thingis weren herd, Joseph wepte."
Genesis 50.18 (Wycliffe),Wycliffe,Old Testament,Genesis,50,18,"And hise britheren camen to hym, and worschipiden lowe to erthe, and seiden, We ben thi seruauntis."
Genesis 50.19 (Wycliffe),Wycliffe,Old Testament,Genesis,50,19,"To whiche he answeride, Nyle ye drede; whether we moun ayenstonde Goddis wille?"
Genesis 50.20 (Wycliffe),Wycliffe,Old Testament,Genesis,50,20,"Ye thouyten yuel of me, and God turnede it in to good, that he schulde enhaunse me, as ye seen in present tyme, and that he schulde make saaf many puplis;"
Genesis 50.21 (Wycliffe),Wycliffe,Old Testament,Genesis,50,21,"nyle ye drede, Y schal fede you and youre litle children. And he coumfortide hem, and spak swetli, and liytly;"
Genesis 50.22 (Wycliffe),Wycliffe,Old Testament,Genesis,50,22,"and he dwellide in Egipt, with al the hows of his fadir. And he lyuyde an hundrid yeer, and he seiy the sones of Effraym til to the thridde generacioun; also the sones of Machir, son of Manasses, weren borun in the knees of Joseph."
Genesis 50.23 (Wycliffe),Wycliffe,Old Testament,Genesis,50,23,"Whanne these thingis weren don, Joseph spak to hise brithren, Aftir my deeth God schal visite you, and he schal make to stie fro this lond to the loond which he swoor to Abraham, Ysaac, and Jacob."
Genesis 50.24 (Wycliffe),Wycliffe,Old Testament,Genesis,50,24,"And whanne he hadde chargid hem, and hadde seid, God schal visite you, bere ye out with you my boonus fro this place,"
Genesis 50.25 (Wycliffe),Wycliffe,Old Testament,Genesis,50,25,"he diede, whanne an hundrid and ten yeeris of his lijf weren fillid; and he was anoyntid with swete smellynge spiceries, and was kept in a beere in Egipt."
Exodus 1.1 (Wycliffe),Wycliffe,Old Testament,Exodus,1,1,"These ben the names of the sones of Israel, that entriden into Egipt with Jacob; alle entriden with her housis;"
Exodus 1.2 (Wycliffe),Wycliffe,Old Testament,Exodus,1,2,"Ruben, Symeon,"
Exodus 1.3 (Wycliffe),Wycliffe,Old Testament,Exodus,1,3,"Leuy, Judas, Isachar, Zabulon, and Benjamin,"
Exodus 1.4 (Wycliffe),Wycliffe,Old Testament,Exodus,1,4,"Dan, and Neptalim, Gad, and Aser."
Exodus 1.5 (Wycliffe),Wycliffe,Old Testament,Exodus,1,5,Therfor alle the soules of hem that yeden out of the hipe of Jacob weren seuenti and fyue.
Exodus 1.6 (Wycliffe),Wycliffe,Old Testament,Exodus,1,6,"Forsothe Joseph was in Egipt; and whanne he was deed, and alle hise brithren, and al his kynrede,"
Exodus 1.7 (Wycliffe),Wycliffe,Old Testament,Exodus,1,7,"the sones of Israel encreessiden, and weren multiplied as buriounnyng, and thei weren maad strong greetli, and filliden the lond."
Exodus 1.8 (Wycliffe),Wycliffe,Old Testament,Exodus,1,8,"A newe kyng, that knewe not Joseph, roos in the meene tyme on Egipt, and seide to his puple, Lo!"
Exodus 1.9 (Wycliffe),Wycliffe,Old Testament,Exodus,1,9,"the puple of the sones of Israel is myche, and strongere than we;"
Exodus 1.10 (Wycliffe),Wycliffe,Old Testament,Exodus,1,10,"come ye, wiseli oppresse we it, lest perauenture it be multiplied; and lest, if batel risith ayens vs, it be addid to oure enemyes, and go out of the lond, whanne we ben ouercomun."
Exodus 1.11 (Wycliffe),Wycliffe,Old Testament,Exodus,1,11,"And so he made maistris of werkis souereyns to hem, that thei schulden turmente hem with chargis. And thei maden citees of tabernaclis to Farao, Fiton, and Ramesses."
Exodus 1.12 (Wycliffe),Wycliffe,Old Testament,Exodus,1,12,"And bi hou myche thei oppressiden hem, bi so myche thei weren multiplied, and encreessiden more."
Exodus 1.13 (Wycliffe),Wycliffe,Old Testament,Exodus,1,13,"And Egipcians hatiden the sones of Israel, and turmentiden, and scorneden hem;"
Exodus 1.14 (Wycliffe),Wycliffe,Old Testament,Exodus,1,14,"and brouyten her lijf to bitternesse bi hard werkis of cley and to tijl stoon, and bi al seruage, bi which thei weren oppressid in the werkis of erthe."
Exodus 1.15 (Wycliffe),Wycliffe,Old Testament,Exodus,1,15,"Forsothe the kyng of Egipt seide to the mydwyues of Ebrews, of whiche oon was clepid Sefora, the tother Fua;"
Exodus 1.16 (Wycliffe),Wycliffe,Old Testament,Exodus,1,16,"and he commaundide to hem, Whanne ye schulen do the office of medewyues to Ebrew wymmen, and the tyme of childberyng schal come, if it is a knaue child, sle ye him; if it is a womman, kepe ye."
Exodus 1.17 (Wycliffe),Wycliffe,Old Testament,Exodus,1,17,"Forsothe the medewyues dredden God, and diden not bi the comaundement of the kyng of Egipt, but kepten knaue children."
Exodus 1.18 (Wycliffe),Wycliffe,Old Testament,Exodus,1,18,"To whiche clepid to hym the kyng seide, What is this thing which ye wolden do, that ye wolden kepe the children?"
Exodus 1.19 (Wycliffe),Wycliffe,Old Testament,Exodus,1,19,"Whiche answeriden, Ebrew wymmen ben not as the wymmen of Egipt, for thei han kunnyng of the craft of medewijf, and childen bifore that we comen to hem."
Exodus 1.20 (Wycliffe),Wycliffe,Old Testament,Exodus,1,20,"Therfor God dide wel to medewyues; and the puple encreesside, and was coumfortid greetli."
Exodus 1.21 (Wycliffe),Wycliffe,Old Testament,Exodus,1,21,"And for the mydewyues dredden God, he bildide housis to hem."
Exodus 1.22 (Wycliffe),Wycliffe,Old Testament,Exodus,1,22,"Therfor Farao comaundide al his puple, and seide, What euer thing of male kynde is borun to Ebrewis, caste ye into the flood; what euer thing of wymmen kynde, kepe ye."
Exodus 2.1 (Wycliffe),Wycliffe,Old Testament,Exodus,2,1,"Aftir these thingis a man of the hows of Leuy yede out, and took a wijf of his kyn,"
Exodus 2.2 (Wycliffe),Wycliffe,Old Testament,Exodus,2,2,"which conseyuede, and childide a sone. And sche seiy hym wel farynge, and hidde him bi thre monethis."
Exodus 2.3 (Wycliffe),Wycliffe,Old Testament,Exodus,2,3,"And whanne sche myyte not hele, thanne sche took a leep of segge, and bawmede it with tar and pitch, and puttide the yong child with ynne, and puttide hym forth in a place of spier of the brenke of the flood,"
Exodus 2.4 (Wycliffe),Wycliffe,Old Testament,Exodus,2,4,"the while his sistir stood afer, and bihelde the bifalling of the thing."
Exodus 2.5 (Wycliffe),Wycliffe,Old Testament,Exodus,2,5,"Lo! forsothe the douytir of Farao cam doun to be waischun in the flood, and hir damysels walkiden bi the brenke of the flood. And whanne sche hadde seyn a leep in the place of spier, sche sente oon of hir seruauntessis,"
Exodus 2.6 (Wycliffe),Wycliffe,Old Testament,Exodus,2,6,"and sche openyde the leep brouyt to hir, and seiy a litil child wepynge ther ynne. And sche hadde mercy on the child, and seide, It is of the yonge children of Ebrews."
Exodus 2.7 (Wycliffe),Wycliffe,Old Testament,Exodus,2,7,"To whom the sister of the child seide, Wolt thou that Y go, and clepe to thee an Ebrew womman, that may nurische the yong child?"
Exodus 2.8 (Wycliffe),Wycliffe,Old Testament,Exodus,2,8,"She answeride, Go thou. The damysel yede, and clepide the modir of the child."
Exodus 2.9 (Wycliffe),Wycliffe,Old Testament,Exodus,2,9,"To whom the douytir of Farao spak, and seide, Take thou this child, and nurische to me; Y schal yyue to thee thi mede. The womman took, and nurischide the child, and bitook hym woxun to the douytir of Farao,"
Exodus 2.10 (Wycliffe),Wycliffe,Old Testament,Exodus,2,10,"whom sche purchaside in to the place of sone; and sche clepide his name Moises, and seide, For Y took hym fro the watir."
Exodus 2.11 (Wycliffe),Wycliffe,Old Testament,Exodus,2,11,"In tho daies, aftir that Moises encreesside, he yede out to hise britheren, and seiy the turment of hem, and a man Egipcian smytynge oon of Ebrews, hise britheren."
Exodus 2.12 (Wycliffe),Wycliffe,Old Testament,Exodus,2,12,"And whanne he hadde biholdun hidur and thidir, and hadde seyn, that no man was present, he killide the Egipcian, and hidde in soond."
Exodus 2.13 (Wycliffe),Wycliffe,Old Testament,Exodus,2,13,"And he yede out in another dai, and seiy tweyne Ebrews chidynge, and he seide to hym that dide wrong, Whi smytist thou thi brother?"
Exodus 2.14 (Wycliffe),Wycliffe,Old Testament,Exodus,2,14,"Which answeride, Who ordeynede thee prince, ether iuge on vs? Whether thou wolt sle me, as thou killidist yisterdai the Egipcian? Moises dredde, and seide, Hou is this word maad opun?"
Exodus 2.15 (Wycliffe),Wycliffe,Old Testament,Exodus,2,15,"And Farao herde this word, and souyte to sle Moyses, which fledde fro his siyt, and dwellide in the lond of Madian, and sat bisidis a pit."
Exodus 2.16 (Wycliffe),Wycliffe,Old Testament,Exodus,2,16,"Forsothe seuene douytris weren to the preest of Madian, that camen to drawe watir; and whanne the trouyis weren fillid, thei coueitiden to watere the flockis of her fadir."
Exodus 2.17 (Wycliffe),Wycliffe,Old Testament,Exodus,2,17,"Scheepherdis camen aboue, and dreuen hem awei; and Moises roos, and defendide the dameselis; and he watride the scheep of hem."
Exodus 2.18 (Wycliffe),Wycliffe,Old Testament,Exodus,2,18,"And whanne thei hadden turned ayen to Jetro, her fadir, he seide to hem, Whi camen ye swiftliere than ye weren wont?"
Exodus 2.19 (Wycliffe),Wycliffe,Old Testament,Exodus,2,19,"Thei answeriden, A man of Egipt delyuerede vs fro the hond of scheepherdis; ferthermore and he drow watir with vs, and yaf drynk to the scheep."
Exodus 2.20 (Wycliffe),Wycliffe,Old Testament,Exodus,2,20,"And he seide, Where is that man? whi leften ye the man? clepe ye hym, that he ete breed."
Exodus 2.21 (Wycliffe),Wycliffe,Old Testament,Exodus,2,21,"Therfor Moises swoor, that he wolde dwelle with Jetro; and he took a wijf, Sefora, the douyter of Jetro."
Exodus 2.22 (Wycliffe),Wycliffe,Old Testament,Exodus,2,22,"And sche childide a sone to hym, whom he clepide Gersan, and seide, Y was a comelyng in an alyen lond. Forsothe sche childide an othir sone, whom he clepide Eliezer, and seide, For God of my fadir is myn helpere, and delyuerede me fro the hond of Farao."
Exodus 2.23 (Wycliffe),Wycliffe,Old Testament,Exodus,2,23,"Forsothe aftir myche tyme the kyng of Egipt diede, and the sones of Israel inwardli weiliden for werkis, and crieden, and the cry of hem for werkis stiede to God."
Exodus 2.24 (Wycliffe),Wycliffe,Old Testament,Exodus,2,24,"And he herde the weilyng of hem, and he hadde mynde of the boond of pees, which he hadde maad with Abraham, Ysaac, and Jacob; and he bihelde the sones of Israel,"
Exodus 2.25 (Wycliffe),Wycliffe,Old Testament,Exodus,2,25,and knewe hem.
Exodus 3.1 (Wycliffe),Wycliffe,Old Testament,Exodus,3,1,"Forsothe Moises kepte the scheep of Jetro, his wyues fadir, preest of Madian; and whanne he hadde dryue the floc to the ynnere partis of deseert, he cam to Oreb, the hil of God."
Exodus 3.2 (Wycliffe),Wycliffe,Old Testament,Exodus,3,2,"Forsothe the Lord apperide to hym in the flawme of fier fro the myddis of the buysch, and he seiy that the buysch brente, and was not forbrent."
Exodus 3.3 (Wycliffe),Wycliffe,Old Testament,Exodus,3,3,"Therfor Moyses seide, Y schal go and schal se this greet siyt, whi the buysch is not forbrent."
Exodus 3.4 (Wycliffe),Wycliffe,Old Testament,Exodus,3,4,"Sotheli the Lord seiy that Moises yede to se, and he clepide Moises fro the myddis of the buysch, and seide, Moyses! Moises! Which answeride, Y am present."
Exodus 3.5 (Wycliffe),Wycliffe,Old Testament,Exodus,3,5,"And the Lord seide, Neiye thou not hidur, but vnbynde thou the scho of thi feet, for the place in which thou stondist is hooli lond."
Exodus 3.6 (Wycliffe),Wycliffe,Old Testament,Exodus,3,6,"And the Lord seide, Y am God of thi fadir, God of Abraham, and God of Isaac, and God of Jacob. Moises hidde his face, for he durste not biholde ayens God."
Exodus 3.7 (Wycliffe),Wycliffe,Old Testament,Exodus,3,7,"To whom the Lord seide, Y seiy the affliccion of my puple in Egipt, and Y herde the cry therof, for the hardnesse of hem that ben souereyns of werkis."
Exodus 3.8 (Wycliffe),Wycliffe,Old Testament,Exodus,3,8,"And Y knew the sorewe of the puple, and Y cam down to delyuere it fro the hondis of Egipcians, and lede out of that lond in to a good lond and brood, into a lond that flowith with milk and hony, to the places of Cananey, and of Ethei, of Amorrey, and of Feresei, of Euey, and of Jebusei."
Exodus 3.9 (Wycliffe),Wycliffe,Old Testament,Exodus,3,9,"Therfor the cry of the sones of Israel cam to me, and Y seiy the turment of hem, bi which thei ben oppressid of Egipcians."
Exodus 3.10 (Wycliffe),Wycliffe,Old Testament,Exodus,3,10,"But come thou, I schal sende thee to Farao, that thou lede out my puple, the sones of Israel, fro Egipt."
Exodus 3.11 (Wycliffe),Wycliffe,Old Testament,Exodus,3,11,"And Moises seide to hym, Who am Y, that Y go to Farao, and lede out the sones of Israel fro Egipt?"
Exodus 3.12 (Wycliffe),Wycliffe,Old Testament,Exodus,3,12,"And the Lord seide to Moises, Y schal be with thee, and thou schalt haue this signe, that Y haue sent thee, whanne thou hast led out my puple fro Egipt, thou schalt offre to God on this hil."
Exodus 3.13 (Wycliffe),Wycliffe,Old Testament,Exodus,3,13,"Moises seide to God, Lo! Y schal go to the sones of Israel, and Y schal seie to hem, God of youre fadris sente me to you; if thei schulen seie to me, what is his name, what schal Y seie to hem?"
Exodus 3.14 (Wycliffe),Wycliffe,Old Testament,Exodus,3,14,"The Lord seide to Moises, Y am that am. The Lord seide, Thus thou schalt seie to the sones of Israel, He that is sente me to you."
Exodus 3.15 (Wycliffe),Wycliffe,Old Testament,Exodus,3,15,"And eft God seide to Moises, Thou schalt seie these thingis to the sones of Israel, The Lord God of youre fadris, God of Abraham, and God of Isaac, and God of Jacob, sente me to you; this name is to me with outen ende, and this is my memorial in generacioun and in to generacioun."
Exodus 3.16 (Wycliffe),Wycliffe,Old Testament,Exodus,3,16,"Go thou, gadere thou the eldere men, that is, iugis, of Israel, and thou schalt seie to hem, The Lord God of youre fadris apperide to me, God of Abraham, and God of Ysaac, and God of Jacob, and seide, Y visitynge haue visitid you, and Y seiy alle thingis that bifelden to you in Egipt;"
Exodus 3.17 (Wycliffe),Wycliffe,Old Testament,Exodus,3,17,"and Y seide, that Y lede out you fro the affliccioun of Egipt in to the lond of Cananey, and of Ethei, and of Amorrei, and of Ferezei and of Euei, and of Jebusei, to the lond flowynge with mylk and hony."
Exodus 3.18 (Wycliffe),Wycliffe,Old Testament,Exodus,3,18,"And thei schulen here thi vois; and thou schalt entre, and the eldere men of Israel to the kyng of Egipt, and thou schalt seie to hym, The Lord God of Ebrews clepide vs; we schulen go the weie of thre daies in to wildirnesse, that we offre to oure Lord God."
Exodus 3.19 (Wycliffe),Wycliffe,Old Testament,Exodus,3,19,"But Y woot, that the kyng of Egipt schal not delyuere you that ye go, but bi strong hond;"
Exodus 3.20 (Wycliffe),Wycliffe,Old Testament,Exodus,3,20,"for Y schal holde forthe myn hond, and I schal smyte Egipt in alle my marueils, whiche Y schal do in the myddis of hem; aftir these thingis he schal delyuere you."
Exodus 3.21 (Wycliffe),Wycliffe,Old Testament,Exodus,3,21,"And Y schal yyue grace to this puple bifore Egipcians, and whanne ye schulen go out, ye schulen not go out voide;"
Exodus 3.22 (Wycliffe),Wycliffe,Old Testament,Exodus,3,22,"but a womman schal axe of hir neiyboresse and of her hoosteesse siluerne vesselis, and goldun, and clothis, and ye schulen putte tho on youre sones and douytris, and ye schulen make nakid Egipt."
Exodus 4.1 (Wycliffe),Wycliffe,Old Testament,Exodus,4,1,"Moyses answeride, and seide, The comyns schulen not bileue to me, nether thei schulen here my vois; but thei schulen seie, The Lord apperide not to thee."
Exodus 4.2 (Wycliffe),Wycliffe,Old Testament,Exodus,4,2,"Therfor the Lord seide to hym, What is this that thou holdist in thin hond? Moises answeride, A yerde."
Exodus 4.3 (Wycliffe),Wycliffe,Old Testament,Exodus,4,3,"And the Lord seide, Caste it forth into erthe; and he castide forth, and it was turned in to a serpent, so that Moises fledde."
Exodus 4.4 (Wycliffe),Wycliffe,Old Testament,Exodus,4,4,"And the Lord seide, Holde forth thin hond, and take the tail therof; he stretchide forth, and helde, and it was turned in to a yerde."
Exodus 4.5 (Wycliffe),Wycliffe,Old Testament,Exodus,4,5,"And the Lord seide, That thei bileue, that the Lord God of thi fadris apperide to thee, God of Abraham, and God of Isaac, and God of Jacob."
Exodus 4.6 (Wycliffe),Wycliffe,Old Testament,Exodus,4,6,"And the Lord seide eft, Putte thin hond in to thi bosum; and whanne he hadde put it in to the bosum, he brouyte forth it leprouse, at the licnesse of snow."
Exodus 4.7 (Wycliffe),Wycliffe,Old Testament,Exodus,4,7,"The Lord seide, Withdrawe thin hond in to thi bosum; he withdrow, and brouyte forth eft, and it was lijc the tother fleisch."
Exodus 4.8 (Wycliffe),Wycliffe,Old Testament,Exodus,4,8,"The Lord seide, If thei schulen not bileue to thee, nether schulen here the word of the formere signe, thei schulen bileue to the word of the signe suynge;"
Exodus 4.9 (Wycliffe),Wycliffe,Old Testament,Exodus,4,9,"that if thei bileuen not sotheli to these twei signes, nether heren thi vois, take thou watir of the flood, and schedde out it on the drie lond, and what euer thing thou schalt drawe vp of the flood, it schal be turned in to blood."
Exodus 4.10 (Wycliffe),Wycliffe,Old Testament,Exodus,4,10,"Moises seide, Lord, Y biseche, Y am not eloquent fro yistirdai and the thridde dai ago; and sithen thou hast spokun to thi seruaunt, Y am of more lettid and slowere tunge."
Exodus 4.11 (Wycliffe),Wycliffe,Old Testament,Exodus,4,11,"The Lord seide to hym, Who made the mouth of man, ether who made a doumb man and deef, seynge and blynd? whether not Y?"
Exodus 4.12 (Wycliffe),Wycliffe,Old Testament,Exodus,4,12,"Therfor go thou, and Y schal be in thi mouth, and Y schal teche thee what thou schalt speke."
Exodus 4.13 (Wycliffe),Wycliffe,Old Testament,Exodus,4,13,"And he seide, Lord, Y biseche, sende thou whom thou schalt sende."
Exodus 4.14 (Wycliffe),Wycliffe,Old Testament,Exodus,4,14,"And the Lord was wrooth ayens Moises, and seide, Y woot, that Aaron, thi brother, of the lynage of Leuy, is eloquent; lo! he schal go out in to thi comyng, and he schal se thee, and schal be glad in herte."
Exodus 4.15 (Wycliffe),Wycliffe,Old Testament,Exodus,4,15,"Speke thou to hym, and putte thou my wordis in his mouth, and Y schal be in thi mouth, and in the mouth of hym; and Y schal schewe to you what ye owen to do."
Exodus 4.16 (Wycliffe),Wycliffe,Old Testament,Exodus,4,16,"He schal speke for thee to the puple, and he schal be thi mouth; forsothe thou schalt be to him in these thingis, that perteynen to God."
Exodus 4.17 (Wycliffe),Wycliffe,Old Testament,Exodus,4,17,"Also take thou this yerde in thin hond, in which thou schalt do myraclis."
Exodus 4.18 (Wycliffe),Wycliffe,Old Testament,Exodus,4,18,"Moises yede, and turnede ayen to Jetro, his wyues fadir, and seide to hym, Y schal go, and turne ayen to my britheren in to Egipt, that Y se, whether thei lyuen yit. To whom Jetro seide, Go thou in pees."
Exodus 4.19 (Wycliffe),Wycliffe,Old Testament,Exodus,4,19,"Therfor the Lord seide to Moyses in Madian, Go thou, and turne ayen into Egipt; for alle thei ben deed that souyten thi lijf."
Exodus 4.20 (Wycliffe),Wycliffe,Old Testament,Exodus,4,20,"Moises took his wijf, and hise sones, and puttide hem on an asse, and he turnede ayen in to Egipt, and bar the yerde of God in his hond."
Exodus 4.21 (Wycliffe),Wycliffe,Old Testament,Exodus,4,21,"And the Lord seide to hym turnynge ayen in to Egipt, Se, that thou do alle wondris, whiche Y haue put in thin hond, bifore Farao; Y schal make hard his herte, and he schal not delyuere the puple; and thou schalt seie to hym,"
Exodus 4.22 (Wycliffe),Wycliffe,Old Testament,Exodus,4,22,"The Lord seith these thingis, My firste gendrid sone is Israel;"
Exodus 4.23 (Wycliffe),Wycliffe,Old Testament,Exodus,4,23,"Y seide to thee, delyuere thou my sone, that he serue me, and thou noldist delyuere hym; lo! Y schal sle thi firste gendrid sone."
Exodus 4.24 (Wycliffe),Wycliffe,Old Testament,Exodus,4,24,"And whanne Moises was in the weie, in an yn, the Lord cam to him, and wolde sle hym."
Exodus 4.25 (Wycliffe),Wycliffe,Old Testament,Exodus,4,25,"Sefora took anoon a moost scharp stoon, and circumcidide the yerde of hir sone; and sche towchide the feet of Moises, and seide, Thou art an hosebonde of bloodis to me."
Exodus 4.26 (Wycliffe),Wycliffe,Old Testament,Exodus,4,26,"And he lefte hym, aftir that sche hadde seid, Thou art an hosebonde of bloodis to me for circumcisioun."
Exodus 4.27 (Wycliffe),Wycliffe,Old Testament,Exodus,4,27,"Forsothe the Lord seide to Aaron, Go thou in to the comyng of Moises in to deseert; which yede ayens Moises in to the hil of God, and kisside him."
Exodus 4.28 (Wycliffe),Wycliffe,Old Testament,Exodus,4,28,"And Moises telde to Aaron alle the wordis of the Lord, for whiche he hadde sent Moises; and he telde the myraclis, whiche the Lord hadde comaundid."
Exodus 4.29 (Wycliffe),Wycliffe,Old Testament,Exodus,4,29,"And thei camen togidere, and gaderiden alle the eldere men of the sones of Israel."
Exodus 4.30 (Wycliffe),Wycliffe,Old Testament,Exodus,4,30,"And Aaron spak alle the wordis, whiche the Lord hadde seid to Moises, and he dide the signes bifore the puple;"
Exodus 4.31 (Wycliffe),Wycliffe,Old Testament,Exodus,4,31,"and the puple bileuede; and thei herden, that the Lord hadde visitid the sones of Israel, and that he hadde biholde the turment of hem; and thei worschipiden lowe."
Exodus 5.1 (Wycliffe),Wycliffe,Old Testament,Exodus,5,1,"Aftir these thingis Moises and Aaron entriden, and seiden to Farao, The Lord God of Israel seith these thingis, Delyuere thou my puple, that it make sacrifice to me in deseert."
Exodus 5.2 (Wycliffe),Wycliffe,Old Testament,Exodus,5,2,"And he answeride, Who is the Lord, that Y here his vois, and delyuere Israel? I knowe not the Lord, and Y schal not delyuere Israel."
Exodus 5.3 (Wycliffe),Wycliffe,Old Testament,Exodus,5,3,"Thei seiden, God of Ebrews clepide vs, that we go the weie of thre daies in to wildirnesse, and that we make sacrifice to oure Lord God, lest perauenture pestilence, ether swerd, bifalle to vs."
Exodus 5.4 (Wycliffe),Wycliffe,Old Testament,Exodus,5,4,"The kyng of Egipt seide to hem, Moises and Aaron, whi stiren ye the puple fro her werkis? Go ye to youre chargis."
Exodus 5.5 (Wycliffe),Wycliffe,Old Testament,Exodus,5,5,"And Farao seide, The puple of the loond is myche; ye seen that the cumpany hath encreessid; hou myche more schal it encreesse, if ye schulen yyue to hem reste fro werkis."
Exodus 5.6 (Wycliffe),Wycliffe,Old Testament,Exodus,5,6,"Therfor Farao comaundide in that dai to the maistris of werkis, and to rente gadereris of the puple,"
Exodus 5.7 (Wycliffe),Wycliffe,Old Testament,Exodus,5,7,"and seide, Ye schulen no more yyue stre to the puple, to make tijl stoonys as bifore; but go thei, and gedere stobil;"
Exodus 5.8 (Wycliffe),Wycliffe,Old Testament,Exodus,5,8,"and ye schulen sette on hem the mesure of tijl stoonys, which thei maden bifore, nether ye schulen abate ony thing; for thei ben idil, and therfor thei crien, and seien, Go we, and make we sacrifice to oure God;"
Exodus 5.9 (Wycliffe),Wycliffe,Old Testament,Exodus,5,9,"be thei oppressid bi werkis, and fille thei tho, that thei assente not to the false wordis."
Exodus 5.10 (Wycliffe),Wycliffe,Old Testament,Exodus,5,10,"Therfor the maistris of the workis and the rente gadereris yeden out to the puple, and seiden, Thus seith Farao, Y yyue not to you stre;"
Exodus 5.11 (Wycliffe),Wycliffe,Old Testament,Exodus,5,11,"go ye, and gadere, if ye moun fynde ony where; nether ony thing schal be decreessid of youre werk."
Exodus 5.12 (Wycliffe),Wycliffe,Old Testament,Exodus,5,12,And the puple was scaterid bi al the lond of Egipt to gadre stre.
Exodus 5.13 (Wycliffe),Wycliffe,Old Testament,Exodus,5,13,"And the maystris of werkis weren bisi, and seiden, Fille ye youre werk ech dai, as ye weren wont to do, whanne the stre was youun to you."
Exodus 5.14 (Wycliffe),Wycliffe,Old Testament,Exodus,5,14,"And thei, that weren maistris of the werkis of the sones of Israel, weren betun of the rent gadereris of Farao, that seiden, Whi filliden ye not the mesure of tijl stoonus, as bifore, nether yistirdai nethir to dai?"
Exodus 5.15 (Wycliffe),Wycliffe,Old Testament,Exodus,5,15,"And the souereyns of the sonys of Israel camen, and crieden to Farao, and seiden, Whi doist thou so ayens thi seruauntis?"
Exodus 5.16 (Wycliffe),Wycliffe,Old Testament,Exodus,5,16,"Stre is not youun to vs, and tijl stoonus ben comaundid in lijk manere. Lo! we thi seruauntis ben betun with scourgis, and it is doon vniustli ayens thi puple."
Exodus 5.17 (Wycliffe),Wycliffe,Old Testament,Exodus,5,17,"Farao seide, Ye yyuen tent to idilnesse, and therfor ye seien, Go we, and make we sacrifice to the Lord;"
Exodus 5.18 (Wycliffe),Wycliffe,Old Testament,Exodus,5,18,"therfor go ye, and worche; stre schal not be youun to you, and ye schulen yelde the customable noumbre of tijl stoonus."
Exodus 5.19 (Wycliffe),Wycliffe,Old Testament,Exodus,5,19,"And the souereyns of the children of Israel sien hem silf in yuel, for it was seid to hem, No thing schal be decreessid of tijl stoonus bi alle daies."
Exodus 5.20 (Wycliffe),Wycliffe,Old Testament,Exodus,5,20,"And thei camen to Moises and Aaron, that stoden euene ayens, and thei yeden out fro Farao,"
Exodus 5.21 (Wycliffe),Wycliffe,Old Testament,Exodus,5,21,"and seiden to Moises and Aaron, The Lord se, and deme, for ye han maad oure odour to stynke bifore Farao and hise seruauntis; and ye han youe to hym a swerd, that he schulde sle vs."
Exodus 5.22 (Wycliffe),Wycliffe,Old Testament,Exodus,5,22,"And Moises turnede ayen to the Lord, and seide, Lord, whi hast thou turmentid this puple? why sentist thou me?"
Exodus 5.23 (Wycliffe),Wycliffe,Old Testament,Exodus,5,23,"For sithen Y entride to Farao, that Y schulde speke in thi name, thou hast turmentid thi puple, and hast not delyuered hem."
Exodus 6.1 (Wycliffe),Wycliffe,Old Testament,Exodus,6,1,"And the Lord seide to Moises, Now thou schalt se, what thingis Y schal do to Farao; for bi strong hond he schal delyuere hem, and in myyti hond he schal caste hem out of his lond."
Exodus 6.2 (Wycliffe),Wycliffe,Old Testament,Exodus,6,2,"And the Lord spak to Moises,"
Exodus 6.3 (Wycliffe),Wycliffe,Old Testament,Exodus,6,3,"and seide, Y am the Lord, that apperide to Abraham, and to Isaac, and to Jacob in Almyyti God; and Y schewide not to hem my greet name Adonai ;"
Exodus 6.4 (Wycliffe),Wycliffe,Old Testament,Exodus,6,4,"and Y made couenaunt with hem, that Y schulde yyue to hem the lond of Canaan, the lond of her pilgrymage, in which thei weren comelyngis."
Exodus 6.5 (Wycliffe),Wycliffe,Old Testament,Exodus,6,5,"Y herde the weilyng of the sones of Israel, in which the Egipcians oppresseden hem, and Y hadde mynde of my couenaunt."
Exodus 6.6 (Wycliffe),Wycliffe,Old Testament,Exodus,6,6,"Therfor seie thou to the sones of Israel, Y am the Lord, that schal lede out you of the prisoun of Egipcians; and Y schal delyuere fro seruage; and Y schal ayen bie in an hiy arm, and in grete domes;"
Exodus 6.7 (Wycliffe),Wycliffe,Old Testament,Exodus,6,7,"and Y schal take you to me in to a puple, and Y schal be youre God; and ye schulen wite, for Y am youre Lord God, which haue led you out of the prisoun of Egipcians,"
Exodus 6.8 (Wycliffe),Wycliffe,Old Testament,Exodus,6,8,"and haue led you in to the lond, on which Y reiside myn hond, that Y schulde yyue it to Abraham, and to Ysaac, and to Jacob; and Y schal yyue to you that lond to be weldid; I the Lord."
Exodus 6.9 (Wycliffe),Wycliffe,Old Testament,Exodus,6,9,"Therfor Moises telde alle thingis to the sones of Irael, whiche assentide not to hym for the angwisch of spirit, and for the hardest werk."
Exodus 6.10 (Wycliffe),Wycliffe,Old Testament,Exodus,6,10,"And the Lord spak to Moises,"
Exodus 6.11 (Wycliffe),Wycliffe,Old Testament,Exodus,6,11,"and seide, Entre thou, and speke to Farao, kyng of Egipt, that he delyuere the children of Israel fro his lond."
Exodus 6.12 (Wycliffe),Wycliffe,Old Testament,Exodus,6,12,"Moises answeride bifore the Lord, Lo! the children of Israel here not me, and hou schal Farao here, moost sithen Y am vncircumcidid in lippis?"
Exodus 6.13 (Wycliffe),Wycliffe,Old Testament,Exodus,6,13,"And the Lord spak to Moises and to Aaron, and yaf comaundementis to the sones of Israel, and to Farao, kyng of Egipt, that thei schulden lede out the sones of Israel fro the lond of Egipt."
Exodus 6.14 (Wycliffe),Wycliffe,Old Testament,Exodus,6,14,"These ben the princis of housis bi her meynees. The sones of Ruben, the firste gendrid of Israel, Enoch, and Fallu, Esrom, and Charmy; these ben the kynredis of Ruben."
Exodus 6.15 (Wycliffe),Wycliffe,Old Testament,Exodus,6,15,"The sones of Symeon, Jamuel, and Jamyn, and Aod, and Jachym, and Soer, and Saul, the sone of a womman of Canaan; these ben the kynretis of Symeon."
Exodus 6.16 (Wycliffe),Wycliffe,Old Testament,Exodus,6,16,"And these ben the names of the sones of Leuy by her kynredis, Gerson, and Caath, and Merary. Forsothe the yeeris of lijf of Leuy weren an hundrid and seuene and thretti."
Exodus 6.17 (Wycliffe),Wycliffe,Old Testament,Exodus,6,17,"The sones of Gerson, Lobny and Semei, bi her kynredis."
Exodus 6.18 (Wycliffe),Wycliffe,Old Testament,Exodus,6,18,"The sones of Caath, Amram, and Isuar, and Hebron, and Oziel; and the yeeris of lijf of Caath weren an hundrid and thre and thretti."
Exodus 6.19 (Wycliffe),Wycliffe,Old Testament,Exodus,6,19,The sones of Merari weren Mooli and Musi. These weren the kynredis of Leuy bi her meynees.
Exodus 6.20 (Wycliffe),Wycliffe,Old Testament,Exodus,6,20,"Forsothe Amram took a wijf, Jocabed, douytir of his fadris brother, and sche childide to hym Aaron, and Moises, and Marie; and the yeeris of lijf of Amram weren an hundred and seuene and thretti."
Exodus 6.21 (Wycliffe),Wycliffe,Old Testament,Exodus,6,21,"Also the sones of Isuar weren Chore, and Nafeg, and Zechry."
Exodus 6.22 (Wycliffe),Wycliffe,Old Testament,Exodus,6,22,"Also the sones of Oziel weren Misael, and Elisaphan, and Sechery."
Exodus 6.23 (Wycliffe),Wycliffe,Old Testament,Exodus,6,23,"Sotheli Aaron took a wijf, Elizabeth, the douytir of Amynadab, the sistir of Naason, and sche childide to hym Nadab, and Abyu, and Eleazar, and Ythamar."
Exodus 6.24 (Wycliffe),Wycliffe,Old Testament,Exodus,6,24,"Also the sones of Chore weren Aser, and Elcana, and Abiasab; thes weren the kinredis of Chore."
Exodus 6.25 (Wycliffe),Wycliffe,Old Testament,Exodus,6,25,"And sotheli Eleazar, sone of Aaron, took a wijf of the douytris of Phatiel, and sche childide Fynees to hym. These ben the princis of the meynees of Leuy bi her kynredis."
Exodus 6.26 (Wycliffe),Wycliffe,Old Testament,Exodus,6,26,"This is Aaron and Moises, to whiche the Lord comaundide, that thei schulden lede out of the lond of Egipt the sones of Israel by her cumpanyes;"
Exodus 6.27 (Wycliffe),Wycliffe,Old Testament,Exodus,6,27,"these it ben, that speken to Pharao king of Egipt, that thei lede the sones of Israel out of Egipt;"
Exodus 6.28 (Wycliffe),Wycliffe,Old Testament,Exodus,6,28,"this is Moises and Aaron, in the dai in which the Lord spak to Moises in the lond of Egipt."
Exodus 6.29 (Wycliffe),Wycliffe,Old Testament,Exodus,6,29,"And the Lord spak to Moises, and seide, Y am the Lord; spek thou to Farao, kyng of Egipt, alle thingis whiche Y speke to thee."
Exodus 6.30 (Wycliffe),Wycliffe,Old Testament,Exodus,6,30,"And Moises seide bifore the Lord, Lo! Y am vncircumcidid in lippis; hou schal Farao here me?"
Exodus 7.1 (Wycliffe),Wycliffe,Old Testament,Exodus,7,1,"And the Lord seide to Moises, Lo! Y haue maad thee the god of Farao; and Aaron, thi brother, schal be thi prophete."
Exodus 7.2 (Wycliffe),Wycliffe,Old Testament,Exodus,7,2,"Thou schalt speke to Aaron alle thingis whiche Y comaunde to thee, and he schal speke to Farao, that he delyuere the sones of Israel fro his hond."
Exodus 7.3 (Wycliffe),Wycliffe,Old Testament,Exodus,7,3,"But Y schal make hard his herte, and Y schal multiplie my signes and merueils in the lond of Egipt, and he schal not here you;"
Exodus 7.4 (Wycliffe),Wycliffe,Old Testament,Exodus,7,4,"and Y schal sende myn hond on Egipt, and Y schal lede out myn oost, and my puple, the sones of Israel, fro the lond of Egipt bi mooste domes;"
Exodus 7.5 (Wycliffe),Wycliffe,Old Testament,Exodus,7,5,"and Egipcians schulen wite, that Y am the Lord, which haue holde forth myn hond on Egipt, and haue led out of the myddis of hem the sones of Israel."
Exodus 7.6 (Wycliffe),Wycliffe,Old Testament,Exodus,7,6,"And so Moises dide and Aaron; as the Lord comaundide, so thei diden."
Exodus 7.7 (Wycliffe),Wycliffe,Old Testament,Exodus,7,7,"Forsothe Moyses was of fourescoor yeer, and Aaron was of fourescoor yeer and thre, whanne thei spaken to Farao."
Exodus 7.8 (Wycliffe),Wycliffe,Old Testament,Exodus,7,8,"And the Lord seide to Moises and to Aaron,"
Exodus 7.9 (Wycliffe),Wycliffe,Old Testament,Exodus,7,9,"Whanne Farao schal seie to you, Schewe ye signes to vs, thou schalt seie to Aaron, Take thi yerde, and caste forth it before Farao, and be it turned into a serpent."
Exodus 7.10 (Wycliffe),Wycliffe,Old Testament,Exodus,7,10,"And so Moises and Aaron entriden to Farao, and diden as the Lord comaundide; and Aaron took the yeerde, and castide forth bifore Farao and hise seruauntis, which yerde was turned in to a serpent."
Exodus 7.11 (Wycliffe),Wycliffe,Old Testament,Exodus,7,11,"Forsothe Farao clepide wise men, and witchis, and thei also diden bi enchauntementis of Egipt, and bi summe priuy thingis in lijk maner;"
Exodus 7.12 (Wycliffe),Wycliffe,Old Testament,Exodus,7,12,"and alle castiden forth her yerdis, whiche weren turned in to dragouns; but the yerde of Aaron deuouride the yerdis of hem."
Exodus 7.13 (Wycliffe),Wycliffe,Old Testament,Exodus,7,13,"And the herte of Farao was maad hard, and he herde not hem, as the Lord comaundide."
Exodus 7.14 (Wycliffe),Wycliffe,Old Testament,Exodus,7,14,"Forsothe the Lord seide to Moyses, The herte of Farao is maad greuouse, he nyle delyuere the puple;"
Exodus 7.15 (Wycliffe),Wycliffe,Old Testament,Exodus,7,15,"go thou to hym eerli; lo! he schal go out to the watris, and thou schalt stonde in the comyng of hym on the brynke of the flood; and thou schalt take in thin honde the yerde, that was turned into a dragoun,"
Exodus 7.16 (Wycliffe),Wycliffe,Old Testament,Exodus,7,16,"and thou schalt seie to hym, The Lord God of Ebrews sente me to thee, and seide, Delyuere thou my puple, that it make sacrifice to me in desert; til to present time thou noldist here."
Exodus 7.17 (Wycliffe),Wycliffe,Old Testament,Exodus,7,17,"Therfor the Lord seith these thingis, In this thou schalt wite, that Y am the Lord; lo! Y schal smyte with the yerde, which is in myn hond, the watir of the flood, and it schal be turned in to blood;"
Exodus 7.18 (Wycliffe),Wycliffe,Old Testament,Exodus,7,18,"and the fischis that ben in the flood schulen die; and the watris schulen wexe rotun, and Egipcians drynkynge the watir of the flood schulen be turmentid."
Exodus 7.19 (Wycliffe),Wycliffe,Old Testament,Exodus,7,19,"Also the Lord seide to Moises, Seie thou to Aaron, Take thi yerde, and holde forth thin hond on the watris of Egipt, and on the flodis of hem, and on the stremys of hem, and on the mareis, and alle lakis of watris, that tho be turned in to blood; and blood be in al the lond of Egipt, as wel in vessils of tree as of stoon."
Exodus 7.20 (Wycliffe),Wycliffe,Old Testament,Exodus,7,20,"And Moises and Aaron diden so, as the Lord comaundide; and Aaron reiside the yerde, and smoot the watir of the flood bifore Farao and hise seruauntis, which watir was turned in to blood;"
Exodus 7.21 (Wycliffe),Wycliffe,Old Testament,Exodus,7,21,"and fischis, that weren in the flood, dieden; and the flood was rotun, and Egipcians myyten not drynke the water of the flood; and blood was in al the lond of Egipt."
Exodus 7.22 (Wycliffe),Wycliffe,Old Testament,Exodus,7,22,"And the witchis of Egipcians diden in lijk maner by her enchauntementis; and the herte of Farao was maad hard, and he herde not hem, as the Lord comaundide."
Exodus 7.23 (Wycliffe),Wycliffe,Old Testament,Exodus,7,23,"And he turnede awei hym silf, and entride in to his hows, nethir he took it to herte, yhe, in this tyme."
Exodus 7.24 (Wycliffe),Wycliffe,Old Testament,Exodus,7,24,"Forsothe alle Egipcians diggiden watir bi the cumpas of the flood, to drinke; for thei myyten not drynke of the watir of the flood."
Exodus 7.25 (Wycliffe),Wycliffe,Old Testament,Exodus,7,25,"And seuene daies weren fillid, aftir that the Lord smoot the flood."
Exodus 8.1 (Wycliffe),Wycliffe,Old Testament,Exodus,8,1,"Also the Lord seide to Moises, Entre thou to Farao, and thou schalt seie to hym, The Lord seith these thingis, Delyuere thou my puple, that it make sacrifice to me; sotheli if thou nylt delyuere, lo!"
Exodus 8.2 (Wycliffe),Wycliffe,Old Testament,Exodus,8,2,Y schal smyte alle thi termys with paddoks;
Exodus 8.3 (Wycliffe),Wycliffe,Old Testament,Exodus,8,3,"and the flood schal buyle out paddokis, that schulen stie, and schulen entre in to thin hows, and in to the closet of thi bed, and on thi bed, and in to the hous of thi seruauntis, and in to thi puple, and in to thin ouenes, and in to the relyues of thi metis;"
Exodus 8.4 (Wycliffe),Wycliffe,Old Testament,Exodus,8,4,"and the paddoks schulen entre to thee, and to thi puple, and to alle thi seruauntis."
Exodus 8.5 (Wycliffe),Wycliffe,Old Testament,Exodus,8,5,"And the Lord seide to Moises, Seie thou to Aaron, Hold forth thin hond on the floodis, and on the streemes, and mareis; and bryng out paddoks on the lond of Egipt."
Exodus 8.6 (Wycliffe),Wycliffe,Old Testament,Exodus,8,6,"And Aaron helde forth the hond on the watris of Egipt; and paddoks stieden, and hileden the lond of Egipt."
Exodus 8.7 (Wycliffe),Wycliffe,Old Testament,Exodus,8,7,Forsothe and the witchis diden in lijk maner bi her enchauntementis; and thei brouyten forth paddoks on the lond of Egipt.
Exodus 8.8 (Wycliffe),Wycliffe,Old Testament,Exodus,8,8,"Forsothe Farao clepide Moises and Aaron, and seide to hem, Preie ye the Lord, that he do a wei the paddoks fro me, and fro my puple; and Y schal delyuere the puple, that it make sacrifice to the Lord."
Exodus 8.9 (Wycliffe),Wycliffe,Old Testament,Exodus,8,9,"And Moises seide to Farao, Ordeyne thou a tyme to me, whanne Y schal preie for thee, and for thi seruauntis, and for thi puple, that the paddokis be dryuun awei fro thee, and fro thin hows, and fro thi seruauntis, and fro thi puple; and dwelle oneli in the flood."
Exodus 8.10 (Wycliffe),Wycliffe,Old Testament,Exodus,8,10,"And he answeride, To morewe. And Moises seide, Y schal do bi thi word, that thou wite, that noon is as oure Lord God; and the paddoks schulen go awei fro thee,"
Exodus 8.11 (Wycliffe),Wycliffe,Old Testament,Exodus,8,11,"and fro thin hous, and fro thi children, and fro thi seruauntis, and fro thi puple; and tho schulen dwelle oneli in the flood."
Exodus 8.12 (Wycliffe),Wycliffe,Old Testament,Exodus,8,12,"And Moises and Aaron yeden out fro Farao. And Moises criede to the Lord, for the biheest of paddoks, which he hadde seid to Farao."
Exodus 8.13 (Wycliffe),Wycliffe,Old Testament,Exodus,8,13,"And the Lord dide bi the word of Moises; and the paddoks weren deed fro housis, and fro townes, and fro feeldis;"
Exodus 8.14 (Wycliffe),Wycliffe,Old Testament,Exodus,8,14,"and thei gaderiden tho in to grete heepis, and the lond was rotun."
Exodus 8.15 (Wycliffe),Wycliffe,Old Testament,Exodus,8,15,"Sotheli Farao seiy that reste was youun, and he made greuous his herte, and herde not hem, as the Lord comaundide."
Exodus 8.16 (Wycliffe),Wycliffe,Old Testament,Exodus,8,16,"And the Lord seide to Moises, Spek thou to Aaron, Holde forth thi yerde, and smyte the dust of erthe, and litle flies, ether gnattis, be in al the lond of Egipt."
Exodus 8.17 (Wycliffe),Wycliffe,Old Testament,Exodus,8,17,"And thei diden so; and Aaron helde forth the hond, and helde the yerde, and smoot the duste of erthe; and gnattis weren maad in men, and in werk beestis; al the dust of erthe was turned in to gnattis bi al the lond of Egipt."
Exodus 8.18 (Wycliffe),Wycliffe,Old Testament,Exodus,8,18,"And witchis diden in lijk maner bi her enchauntementis, that thei schulden brynge forth gnattis, and thei miyten not; and gnattis weren as wel in men as in werk beestis."
Exodus 8.19 (Wycliffe),Wycliffe,Old Testament,Exodus,8,19,"And the witchis seiden to Farao, This is the fyngur of God. And the herte of Farao was maad hard, and he herde not hem, as the Lord comaundide."
Exodus 8.20 (Wycliffe),Wycliffe,Old Testament,Exodus,8,20,"And the Lord seide to Moises, Rise thou eerli, and stonde bifore Farao, for he schal go out to the watris; and thou schalt seie to hym, The Lord seith these thingis, Delyuere thou my puple, that it make sacrifice to me;"
Exodus 8.21 (Wycliffe),Wycliffe,Old Testament,Exodus,8,21,"that if thou schalt not delyuere the puple, lo! Y schal sende in to thee, and in to thi seruauntis, and in to thi puple, and in to thin housis, al the kynde of flies ; and the housis of Egipcians schulen be fillid with flies of dyuerse kyndis, and al the lond in which thei schulen be."
Exodus 8.22 (Wycliffe),Wycliffe,Old Testament,Exodus,8,22,"And in that dai Y schal make wondurful the lond of Gessen, in which my puple is, that flies be not there; and that thou wite that Y am the Lord in the myddis of erthe;"
Exodus 8.23 (Wycliffe),Wycliffe,Old Testament,Exodus,8,23,and Y schal sette departyng bitwixe my puple and thi puple; this signe schal be to morewe.
Exodus 8.24 (Wycliffe),Wycliffe,Old Testament,Exodus,8,24,"And the Lord dide so. And a moost greuouse flie cam in to the hows of Farao, and of hise seruauntis, and in to al the lond of Egipt; and the lond was corrupt of siche flies."
Exodus 8.25 (Wycliffe),Wycliffe,Old Testament,Exodus,8,25,"And Farao clepide Moises and Aaron, and seide to hem, Go ye, make ye sacrifice to youre Lord God in this lond."
Exodus 8.26 (Wycliffe),Wycliffe,Old Testament,Exodus,8,26,"And Moises seide, It may not be so, for we schulen offre to oure God the abhomynaciouns of Egipcians; that if we schulen sle bifore Egipcians tho thingis whiche thei worschipen, thei schulen ouerleie vs with stoonus."
Exodus 8.27 (Wycliffe),Wycliffe,Old Testament,Exodus,8,27,"We schulen go the weie of thre daies in to wildirnesse, and we schulen make sacrifice to oure Lord God, as he comaundide vs."
Exodus 8.28 (Wycliffe),Wycliffe,Old Testament,Exodus,8,28,"And Farao seide, Y schal delyuere you, that ye make sacrifice to youre Lord God in deseert; netheles go ye not ferthere; preie ye for me."
Exodus 8.29 (Wycliffe),Wycliffe,Old Testament,Exodus,8,29,"And Moises seide, Y schal go out fro thee, and Y schal preie the Lord; and the fli schal go awei fro Farao, and fro hise seruauntis, and puple to morewe; netheles nyle thou more disseyue me, that thou delyuere not the puple to make sacrifice to the Lord."
Exodus 8.30 (Wycliffe),Wycliffe,Old Testament,Exodus,8,30,"And Moises yede out fro Farao, and preiede the Lord, whiche dide bi the word of Moyses,"
Exodus 8.31 (Wycliffe),Wycliffe,Old Testament,Exodus,8,31,"and took awei flies fro Farao, and fro hise seruauntis, and puple; noon lefte, sotheli nether oon."
Exodus 8.32 (Wycliffe),Wycliffe,Old Testament,Exodus,8,32,"And the herte of Farao was maad hard, so that he delyueride not the puple, sothli nethir in this tyme."
Exodus 9.1 (Wycliffe),Wycliffe,Old Testament,Exodus,9,1,"Forsothe the Lord seide to Moises, Entre thou to Farao, and speke thou to hym, The Lord God of Ebrews seith these thingis, Delyuere thou my puple, that it make sacrifice to me;"
Exodus 9.2 (Wycliffe),Wycliffe,Old Testament,Exodus,9,2,"that if thou forsakist yit, and withholdist hem, lo!"
Exodus 9.3 (Wycliffe),Wycliffe,Old Testament,Exodus,9,3,"myn hond schal be on thi feeldis, on horsis, and assis, and camels, and oxun, and scheep, a pestilence ful greuous;"
Exodus 9.4 (Wycliffe),Wycliffe,Old Testament,Exodus,9,4,"and the Lord schal make a merueilous thing bitwixe the possessiouns of Israel and the possessiouns of Egipcians, that outirli no thing perische of these thingis that perteynen to the sones of Israel."
Exodus 9.5 (Wycliffe),Wycliffe,Old Testament,Exodus,9,5,"And the Lord ordeinede a tyme, and seide, To morewe the Lord schal do this word in the lond."
Exodus 9.6 (Wycliffe),Wycliffe,Old Testament,Exodus,9,6,"Therfor the Lord made this word in the tother dai, and alle the lyuynge beestis of Egipcians weren deed; forsothe outirli no thing perischide of the beestis of the sones of Israel."
Exodus 9.7 (Wycliffe),Wycliffe,Old Testament,Exodus,9,7,"And Farao sente to se, nether ony thing was deed of these thingis whiche Israel weldide; and the herte of Farao was maad greuouse, and he delyuerede not the puple."
Exodus 9.8 (Wycliffe),Wycliffe,Old Testament,Exodus,9,8,"And the Lord seide to Moises and Aaron, Take ye the hondis ful of askis of the chymeney, and Moises sprynge it in to heuene bifore Farao;"
Exodus 9.9 (Wycliffe),Wycliffe,Old Testament,Exodus,9,9,"and be there dust on al the lond of Egipt; for whi botchis schulen be in men and in werk beestis, and bolnynge bladdris schulen be in al the lond of Egipt."
Exodus 9.10 (Wycliffe),Wycliffe,Old Testament,Exodus,9,10,"And thei token askis of the chymney, and stoden bifore Farao; and Moises spreynt it into heuene; and woundis of bolnynge bladdris weren maad in men, and in werk beestis;"
Exodus 9.11 (Wycliffe),Wycliffe,Old Testament,Exodus,9,11,"and the witchis myyten not stonde bifor Moises, for woundis that weren in hem, and in al the lond of Egipt."
Exodus 9.12 (Wycliffe),Wycliffe,Old Testament,Exodus,9,12,"And the Lord made hard the herte of Farao, and he herde not hem, as the Lord spak to Moises."
Exodus 9.13 (Wycliffe),Wycliffe,Old Testament,Exodus,9,13,"Also the Lord seide to Moises, Rise thou eerli, and stonde bifore Farao, and thou schalt seie to hym, The Lord God of Ebrews seth these thingis, Delyuere thou my puple, that it make sacrifice to me;"
Exodus 9.14 (Wycliffe),Wycliffe,Old Testament,Exodus,9,14,"for in this tyme Y schal sende alle my veniauncis on thin herte, and on thi seruauntis, and on thi puple, that thou wite, that noon is lijk me in al erthe."
Exodus 9.15 (Wycliffe),Wycliffe,Old Testament,Exodus,9,15,"For now Y schal holde forth the hond, and Y schal smyte thee and thi puple with pestilence, and thou schalt perische fro erthe;"
Exodus 9.16 (Wycliffe),Wycliffe,Old Testament,Exodus,9,16,"forsothe herfor Y haue set thee, that Y schewe my strengthe in thee, and that my name be teld in ech lond."
Exodus 9.17 (Wycliffe),Wycliffe,Old Testament,Exodus,9,17,"Yit thou withholdist my puple, and nylt delyuere it?"
Exodus 9.18 (Wycliffe),Wycliffe,Old Testament,Exodus,9,18,"Lo! to morewe in this same our Y schal reyne ful myche hail, which maner hail was not in Egipt, fro the dai in which it was foundid, til in to present tyme."
Exodus 9.19 (Wycliffe),Wycliffe,Old Testament,Exodus,9,19,"Therfor sende thou riyt now, and gadere thi werk beestis, and alle thingis whiche thou hast in the feeld; for men and werk beestis and alle thingis that ben in feeldis with outforth, and ben not gaderid fro the feeldis, and haile falle on tho, schulen die."
Exodus 9.20 (Wycliffe),Wycliffe,Old Testament,Exodus,9,20,"He that dredde the Lordis word, of the seruauntis of Farao, made his seruauntis and werk beestis fle in to housis;"
Exodus 9.21 (Wycliffe),Wycliffe,Old Testament,Exodus,9,21,"sotheli he that dispiside the Lordis word, lefte his seruauntis and werk beestis in the feeldis."
Exodus 9.22 (Wycliffe),Wycliffe,Old Testament,Exodus,9,22,"And the Lord seide to Moises, Holde forth thin hond in to heuene, that hail be maad in al the lond of Egipt, on men, and on werk beestis, and on ech eerbe of the feeld in the lond of Egipt."
Exodus 9.23 (Wycliffe),Wycliffe,Old Testament,Exodus,9,23,"And Moises held forth the yerde in to heuene; and the Lord yaf thundris, and hail, and leitis rennynge aboute on the lond; and the Lord reynede hail on the lond of Egipt;"
Exodus 9.24 (Wycliffe),Wycliffe,Old Testament,Exodus,9,24,"and hail and fier meddlid togidere weren borun forth; and it was of so myche greetnesse, how greet apperide neuere bifore in al the lond of Egipt, sithen thilke puple was maad."
Exodus 9.25 (Wycliffe),Wycliffe,Old Testament,Exodus,9,25,"And the hail smoot in the lond of Egipt alle thingis that weren in the feeldis, fro man til to werk beeste; and the hail smoot al the eerbe of the feeld, and brak al the flex of the cuntrey;"
Exodus 9.26 (Wycliffe),Wycliffe,Old Testament,Exodus,9,26,"oonli the hail felde not in the lond of Gessen, where the sones of Israel weren."
Exodus 9.27 (Wycliffe),Wycliffe,Old Testament,Exodus,9,27,"And Farao sente, and clepide Moises and Aaron, and seide to hem, Y haue synned also now; the Lord is iust, Y and my puple ben wickid;"
Exodus 9.28 (Wycliffe),Wycliffe,Old Testament,Exodus,9,28,"preye ye the Lord, that the thundris and hail of God ceesse, and Y schal delyuere you, and dwelle ye no more here."
Exodus 9.29 (Wycliffe),Wycliffe,Old Testament,Exodus,9,29,"Moyses seide, Whanne Y schal go out of the citee, Y schal holde forth myn hondis to the Lord, and leitis and thundris schulen ceesse, and hail schal not be, that thou wite, that the lond is the Lordis;"
Exodus 9.30 (Wycliffe),Wycliffe,Old Testament,Exodus,9,30,"forsothe Y knowe, that thou and thi seruauntis dreden not yit the Lord."
Exodus 9.31 (Wycliffe),Wycliffe,Old Testament,Exodus,9,31,"Therfor the flex and barli was hirt, for the barli was greene, and the flex hadde buriounned thanne knoppis;"
Exodus 9.32 (Wycliffe),Wycliffe,Old Testament,Exodus,9,32,"forsothe wheete and beenys weren not hirt, for tho weren late."
Exodus 9.33 (Wycliffe),Wycliffe,Old Testament,Exodus,9,33,"And Moyses yede out fro Farao, and fro the citee, and helde forth the hondis to the Lord, and thundris and hail ceessiden, and reyn droppide no more on the erthe."
Exodus 9.34 (Wycliffe),Wycliffe,Old Testament,Exodus,9,34,"Sotheli Farao siy that the reyn hadde ceessid, and the hail, and thundris, and he encreesside synne;"
Exodus 9.35 (Wycliffe),Wycliffe,Old Testament,Exodus,9,35,"and the herte of hym and of hise seruauntis was maad greuouse, and his herte was maad hard greetli; nethir he lefte the sones of Israel, as the Lord comaundide bi the hond of Moises."
Exodus 10.1 (Wycliffe),Wycliffe,Old Testament,Exodus,10,1,"And the Lord seide to Moises, Entre thou to Farao, for Y haue maad hard the herte of hym, and of hise seruauntis, that Y do these signes of me in hym;"
Exodus 10.2 (Wycliffe),Wycliffe,Old Testament,Exodus,10,2,"and that thou telle in the eeris of thi sone and of thi sones sones, how ofte Y al to-brak Egipcians, and dide signes in hem; and that ye wyte that Y am the Lord."
Exodus 10.3 (Wycliffe),Wycliffe,Old Testament,Exodus,10,3,"Therfore Moises and Aaron entriden to Farao, and seiden to hym, The Lord God of Ebrews seith these thingis, How long nylt thou be maad suget to me? Delyuere thou my puple, that it make sacrifice to me; ellis sotheli if thou ayenstondist,"
Exodus 10.4 (Wycliffe),Wycliffe,Old Testament,Exodus,10,4,"and nylt delyuere it, lo! Y schal brynge in to morewe a locuste in to thi coostis,"
Exodus 10.5 (Wycliffe),Wycliffe,Old Testament,Exodus,10,5,"which schal hile the hiyere part of erthe, nether ony thing therof schal appere, but that, that was residue to the hail schal be etun; for it schal gnawe alle the trees that buriounnen in feeldis;"
Exodus 10.6 (Wycliffe),Wycliffe,Old Testament,Exodus,10,6,"and tho schulen fille thin howsis, and the howsis of thi seruauntis, and of alle Egipcians, hou greet thi fadris and grauntsiris sien not, sithen thei weren borun on erthe, til in to present dai. And Moises turnede awei hym silf, and yede out fro Farao."
Exodus 10.7 (Wycliffe),Wycliffe,Old Testament,Exodus,10,7,"Forsothe the seruauntis of Farao seiden to hym, Hou longe schulen we suffre this sclaundre? Delyuere the men, that thei make sacrifice to her Lord God; seest thou not that Egipt perischide?"
Exodus 10.8 (Wycliffe),Wycliffe,Old Testament,Exodus,10,8,"And thei ayen clepiden Moises and Aaron to Farao, and he seide to hem, Go ye, and make ye sacrifice to youre Lord God; whiche ben thei, that schulen go?"
Exodus 10.9 (Wycliffe),Wycliffe,Old Testament,Exodus,10,9,"Moises seide, We schulen go with oure litle children and eldre, and with sones, and douytris, with scheep, and grete beestis; for it is the solempnyte of oure Lord God."
Exodus 10.10 (Wycliffe),Wycliffe,Old Testament,Exodus,10,10,"And Farao answeride, So the Lord be with you ; hou therfor schal Y delyuere you and youre litle children? to whom is it doute, that ye thenken worst?"
Exodus 10.11 (Wycliffe),Wycliffe,Old Testament,Exodus,10,11,"It schal not be so; but go ye men oneli, and make ye sacrifice to the Lord; for also ye axiden this. And anoon thei weren cast out fro the siyt of Farao."
Exodus 10.12 (Wycliffe),Wycliffe,Old Testament,Exodus,10,12,"Forsothe the Lord seide to Moises, Holde forth thi hond on the lond of Egipt, to a locust, that it stie on the lond, and deuoure al the eerbe which is residue to the hail."
Exodus 10.13 (Wycliffe),Wycliffe,Old Testament,Exodus,10,13,"And Moises helde forthe the yerde on the lond of Egipt, and the Lord brouyte in a brennynge wynd al that dai and niyt; and whanne the morewtid was maad, the brennynge wynd reiside locustis, whiche stieden on al the lond of Egipt,"
Exodus 10.14 (Wycliffe),Wycliffe,Old Testament,Exodus,10,14,"and saten in alle the coostis of Egipcians; and the locustis weren vnnoumbrable, and suche weren not bifore that tyme, nether schulen come aftirward."
Exodus 10.15 (Wycliffe),Wycliffe,Old Testament,Exodus,10,15,"And tho hiliden al the face of the erthe, and wastiden alle thingis; therfor the eerbe of the erthe was deuourid, and what euere of applis was in trees, whiche the hail hadde left, it was deuourid; and outirli no green thing was left in trees and in eerbis of erthe, in al Egipt."
Exodus 10.16 (Wycliffe),Wycliffe,Old Testament,Exodus,10,16,"Wherfor Farao hastide, and clepide Moises and Aaron, and seide to hem, Y haue synned ayens youre Lord God, and ayens yow;"
Exodus 10.17 (Wycliffe),Wycliffe,Old Testament,Exodus,10,17,"but now foryyue ye the synne to me; also in this tyme preie ye youre Lord God, that he take awey fro me this deeth."
Exodus 10.18 (Wycliffe),Wycliffe,Old Testament,Exodus,10,18,"And Moises yede out of the siyt of Farao, and preiede the Lord;"
Exodus 10.19 (Wycliffe),Wycliffe,Old Testament,Exodus,10,19,"which made a moost strong wynd to blowe fro the west, and took, and castide the locust in to the reed see; noon dwellide, sotheli nether oon, in alle the coostis of Egipt."
Exodus 10.20 (Wycliffe),Wycliffe,Old Testament,Exodus,10,20,"And the Lord made hard the herte of Farao, and he lefte not the sones of Israel."
Exodus 10.21 (Wycliffe),Wycliffe,Old Testament,Exodus,10,21,"Forsothe the Lord seide to Moises, Holde forth thin hond in to heuene, and derknessis be on the lond of Egipt, so thicke that tho moun be gropid."
Exodus 10.22 (Wycliffe),Wycliffe,Old Testament,Exodus,10,22,"And Moises helde forth the hond in to heuene, and orrible derknessis weren maad in al the lond of Egipt;"
Exodus 10.23 (Wycliffe),Wycliffe,Old Testament,Exodus,10,23,"in thre daies no man seiy his brother, nether mouede him silf fro that place in which he was. Whereuer the sones of Israel dwelliden, liyt was."
Exodus 10.24 (Wycliffe),Wycliffe,Old Testament,Exodus,10,24,"And Farao clepide Moises and Aaron, and seide to hem, Go ye, make ye sacrifice to the Lord; oneli youre scheep and grete beestis dwelle stille; youre litle children go with you."
Exodus 10.25 (Wycliffe),Wycliffe,Old Testament,Exodus,10,25,"Moises seide, Also thou schalt yyue to vs offryngis and brent sacrifices, whiche we schulen offre to oure Lord God;"
Exodus 10.26 (Wycliffe),Wycliffe,Old Testament,Exodus,10,26,"alle the flockis schulen go with vs, for a cle schal not dwelle of tho thingis, that ben nedeful in to the worschipyng of oure Lord God, moost sithen we witen not what owith to be offrid, til we comen to that place."
Exodus 10.27 (Wycliffe),Wycliffe,Old Testament,Exodus,10,27,"Forsothe the Lord made hard the herte of Farao, and he nolde delyuere hem."
Exodus 10.28 (Wycliffe),Wycliffe,Old Testament,Exodus,10,28,"And Farao seide to Moises, Go awei fro me, and be war that thou se no more my face; in whateuer dai thou schalt appere to me, thou schalt die."
Exodus 10.29 (Wycliffe),Wycliffe,Old Testament,Exodus,10,29,"Moyses answeride, Be it doon so, as thou hast spokun; I schal no more se thi face."
Exodus 11.1 (Wycliffe),Wycliffe,Old Testament,Exodus,11,1,"And the Lord seide to Moises, Yit Y schal touche Farao and Egipt with o veniaunce, and after these thingis he schal delyuere you, and schal constreyne you to go out."
Exodus 11.2 (Wycliffe),Wycliffe,Old Testament,Exodus,11,2,"Therfor thou schalt seie to al the puple, that a man axe of his freend, and a womman of hir neiyboresse, silueren vessels and goldun, and clothis;"
Exodus 11.3 (Wycliffe),Wycliffe,Old Testament,Exodus,11,3,"forsothe the Lord schal yyue grace to his puple bifor Egipcians. And Moises was a ful greet man in the lond of Egipt, bifore the seruauntis of Farao and al the puple;"
Exodus 11.4 (Wycliffe),Wycliffe,Old Testament,Exodus,11,4,"and he seide, The Lord seith these thingis, At mydnyyt Y schal entre in to Egipt;"
Exodus 11.5 (Wycliffe),Wycliffe,Old Testament,Exodus,11,5,"and ech firste gendrid thing in the lond of Egipcians schal die, fro the firste gendrid of Farao, that sittith in the trone of hym, til to the firste gendrid of the handmayde, which is at the querne; and alle the firste gendrid of beestis schulen die;"
Exodus 11.6 (Wycliffe),Wycliffe,Old Testament,Exodus,11,6,"and greet cry schal be in al the lond of Egipt, which maner cry was not bifore, nether schal be aftirward."
Exodus 11.7 (Wycliffe),Wycliffe,Old Testament,Exodus,11,7,"Forsothe at alle the children of Israel a dogge schal not make priuy noise, fro man til to beeste; that ye wite bi how greet myracle the Lord departith Egipcians and Israel."
Exodus 11.8 (Wycliffe),Wycliffe,Old Testament,Exodus,11,8,"And alle these thi seruauntis schulen come doun to me, and thei schulen preye me, and schulen seie, Go out thou, and al the puple which is suget to thee; aftir these thingis we schulen go out."
Exodus 11.9 (Wycliffe),Wycliffe,Old Testament,Exodus,11,9,"And Moyses was ful wrooth, and yede out fro Farao. Forsothe the Lord seide to Moises, Farao schal not here you, that many signes be maad in the lond of Egipt."
Exodus 11.10 (Wycliffe),Wycliffe,Old Testament,Exodus,11,10,"Sotheli Moises and Aaron maden alle signes and wondris, that ben writun, bifor Farao; and the Lord made hard the herte of Farao, nether he delyuerede the sones of Israel fro his lond."
Exodus 12.1 (Wycliffe),Wycliffe,Old Testament,Exodus,12,1,"Also the Lord seide to Moises and Aaron in the lond of Egipt,"
Exodus 12.2 (Wycliffe),Wycliffe,Old Testament,Exodus,12,2,"This monethe, the bigynnyng of monethis to you, schal be the firste in the monethis of the yeer."
Exodus 12.3 (Wycliffe),Wycliffe,Old Testament,Exodus,12,3,"Speke ye to al the cumpanye of the sones of Israel, and seie ye to hem, In the tenthe dai of this monethe ech man take a lomb by hise meynees and housis;"
Exodus 12.4 (Wycliffe),Wycliffe,Old Testament,Exodus,12,4,"but if the noumbre is lesse, that it may not suffice to ete the lomb, he schal take his neiybore, which is ioyned to his hows, bi the noumbre of soulis, that moun suffice to the etyng of the lomb."
Exodus 12.5 (Wycliffe),Wycliffe,Old Testament,Exodus,12,5,"Forsothe the lomb schal be a male of o yeer, without wem; bi which custom ye schulen take also a kide ;"
Exodus 12.6 (Wycliffe),Wycliffe,Old Testament,Exodus,12,6,and ye schulen kepe hym til to the fouretenthe dai of this monethe; and al the multitude of the sones of Israel schal offre hym at euentid.
Exodus 12.7 (Wycliffe),Wycliffe,Old Testament,Exodus,12,7,"And thei schulen take of his blood, and schulen put on euer either post, and in lyntels, ether hiyer threschfoldis, of the housis, in whiche thei schulen ete hym;"
Exodus 12.8 (Wycliffe),Wycliffe,Old Testament,Exodus,12,8,"and in that niyt thei schulen ete fleischis, roostid with fier, and therf looues, with letusis of the feeld."
Exodus 12.9 (Wycliffe),Wycliffe,Old Testament,Exodus,12,9,"Ye schulen not ete therof ony raw thing, nether sodun in watir, but roostid oneli by fier; ye schulen deuoure the heed with feet and entrailis therof;"
Exodus 12.10 (Wycliffe),Wycliffe,Old Testament,Exodus,12,10,"nether ony thing therof schal abide til the morewtid; if ony thing is residue, ye schulen brenne in the fier."
Exodus 12.11 (Wycliffe),Wycliffe,Old Testament,Exodus,12,11,"Forsothe thus ye schulen ete hym; ye schulen girde youre reynes, and ye schulen haue schoon in the feet, and ye schulen holde stauys in hondis, and ye schulen ete hastili; for it is fase, that is, the passyng of the Lord."
Exodus 12.12 (Wycliffe),Wycliffe,Old Testament,Exodus,12,12,"And Y schal passe thorou the lond of Egipt in that niyt, and Y schal smyte al the firste gendrid thing in the lond of Egipt, fro man til to beeste; and Y the Lord schal make domes in alle the goddis of Egipt."
Exodus 12.13 (Wycliffe),Wycliffe,Old Testament,Exodus,12,13,"Forsothe blood schal be to you in to signe, in the housis in whiche ye schulen be; and Y schal se the blood, and Y schal passe you; nether a wounde distriynge schal be in you, whanne Y schal smyte the lond of Egipt."
Exodus 12.14 (Wycliffe),Wycliffe,Old Testament,Exodus,12,14,"Forsothe ye schulen haue this dai in to mynde, and ye schulen make it solempne to the Lord in youre generaciouns bi euerlastynge worschipyng."
Exodus 12.15 (Wycliffe),Wycliffe,Old Testament,Exodus,12,15,"In seuene daies ye schulen ete therf breed; in the firste dai no thing diyt with sour douy schal be in youre housis; who euer schal ete ony thing diyt with sour douy, fro the firste dai til the seuenthe dai, that soule schal perische fro Israel."
Exodus 12.16 (Wycliffe),Wycliffe,Old Testament,Exodus,12,16,"The firste day schal be hooli and solempne, and the seuenthe dai schal be worschipful bi the same halewyng; ye schulen not do ony werk in tho daies, outakun these thingis that perteynen to mete;"
Exodus 12.17 (Wycliffe),Wycliffe,Old Testament,Exodus,12,17,and ye schulen kepe therf breed. For in that same dai Y schal lede out of the lond of Egipt youre oost; and ye schulen kepe this dai in youre generaciouns bi euerlastynge custom.
Exodus 12.18 (Wycliffe),Wycliffe,Old Testament,Exodus,12,18,"In the first monethe, in the fouretenthe dai of the monethe, at euentid, ye schulen ete therf breed, til to the oon and twentithe dai of the same monethe at euentid."
Exodus 12.19 (Wycliffe),Wycliffe,Old Testament,Exodus,12,19,"In seuene dayes no thing diyt with sour douy schal be foundun in youre housis; if ony etith ony thing diyt with sour dow, his soule schal perische fro the cumpeny of Israel, as wel of comelyngis, as of hem that ben borun in the lond."
Exodus 12.20 (Wycliffe),Wycliffe,Old Testament,Exodus,12,20,"Ye schulen not ete ony thing diyt with sour dow, and ye schulen ete therf breed in alle youre dwellyng placis."
Exodus 12.21 (Wycliffe),Wycliffe,Old Testament,Exodus,12,21,"Forsothe Moises clepide alle the eldre men of the sones of Israel, and seide to hem, Go ye, and take a beeste by youre meynees, and offre ye fase; and dippe ye a bundel of isope,"
Exodus 12.22 (Wycliffe),Wycliffe,Old Testament,Exodus,12,22,"in the blood which is in the threisfold, and sprynge ye therof the lyntel, and euer either post; noon of you schal go out at the dore of his hows til the morewtid."
Exodus 12.23 (Wycliffe),Wycliffe,Old Testament,Exodus,12,23,"For the Lord schal passe smytynge Egipcians; and whanne he schal se the blood in the lyntel, and in euer either post, he schal passe the dore of the hows; and he schal not suffre the smytere to entre in to youre housis, and to hirte."
Exodus 12.24 (Wycliffe),Wycliffe,Old Testament,Exodus,12,24,Kepe thou this word; it schal be a lawful thing to thee and to thi sones til in to with outen ende.
Exodus 12.25 (Wycliffe),Wycliffe,Old Testament,Exodus,12,25,"And whanne ye schulen entre in to the lond which the Lord schal yyue to you, as he bihiyte, ye schulen kepe these cerymonyes;"
Exodus 12.26 (Wycliffe),Wycliffe,Old Testament,Exodus,12,26,"and whanne youre sones schulen seie to you, What is this religioun? ye schulen seie to hem,"
Exodus 12.27 (Wycliffe),Wycliffe,Old Testament,Exodus,12,27,"It is the sacrifice of the passyng of the Lord, whanne he passide ouer the housis of the sones of Israel in Egipt, and smoot Egipcians, and delyueride oure housis. And the puple was bowid, and worschipide."
Exodus 12.28 (Wycliffe),Wycliffe,Old Testament,Exodus,12,28,"And the sones of Israel yeden out, and diden as the Lord comaundide to Moises and to Aaron."
Exodus 12.29 (Wycliffe),Wycliffe,Old Testament,Exodus,12,29,"Forsothe it was doon in the myddis of the nyyt, the Lord smoot al the firste gendrid thing in the lond of Egipt, fro the firste gendrid of Farao, that sat in the trone of hym, til to the first gendrid of the caitif womman, that was in the prisoun, and alle the first gendrid of beestis."
Exodus 12.30 (Wycliffe),Wycliffe,Old Testament,Exodus,12,30,"And Farao roos in the nyyt, and alle hise seruauntis, and al Egipt; and a greet cry was maad in Egipt, for noon hows was, in which a deed man lay not."
Exodus 12.31 (Wycliffe),Wycliffe,Old Testament,Exodus,12,31,"And whanne Moises and Aaron weren clepid in the nyyt, Farao seide, Rise ye, go ye out fro my puple, bothe ye and the sones of Israel; go ye, offre ye to the Lord, as ye seien;"
Exodus 12.32 (Wycliffe),Wycliffe,Old Testament,Exodus,12,32,"take ye youre scheep and greete beestis, as ye axiden; and go ye, and blesse ye me."
Exodus 12.33 (Wycliffe),Wycliffe,Old Testament,Exodus,12,33,"And Egipcians constreyneden the puple to go out of the lond swiftli, and seiden, All we schulen die!"
Exodus 12.34 (Wycliffe),Wycliffe,Old Testament,Exodus,12,34,"Therfor the puple took meele spreynd togidere, bifor that it was diyt with sour douy; and boond in mentils, and puttide on her schuldris."
Exodus 12.35 (Wycliffe),Wycliffe,Old Testament,Exodus,12,35,"And the sones of Israel diden as the Lord comaundide to Moises; and thei axiden of Egipcians siluerne vesselis and goldun, and ful myche clooth."
Exodus 12.36 (Wycliffe),Wycliffe,Old Testament,Exodus,12,36,"Forsothe the Lord yaf grace to the puple bifor Egipcians, that the Egipcians lenten to hem; and thei maden bare Egipcians."
Exodus 12.37 (Wycliffe),Wycliffe,Old Testament,Exodus,12,37,"And the sones of Israel yeden forth fro Ramasses in to Socoth, almest sixe hundrid thousind of foot men, with out litle children and wymmen;"
Exodus 12.38 (Wycliffe),Wycliffe,Old Testament,Exodus,12,38,"but also comyn puple of malis and femalis vnnoumbrable stieden with hem; scheep, and oxun, and ful many beestis of diuerse kynde, stieden with hem."
Exodus 12.39 (Wycliffe),Wycliffe,Old Testament,Exodus,12,39,"And thei bakiden meele, which spreynd to gidere a while ago thei token fro Egipt, and maden therf looues bakun vnder the aischis; for the looues miyten not be diyt with sour dow, for Egipcians compelliden to go out, and suffriden not to make ony tariyng, nether it was leiser to make ony seew."
Exodus 12.40 (Wycliffe),Wycliffe,Old Testament,Exodus,12,40,"Forsothe the dwellyng of the sones of Israel, bi which thei dwelliden in Egipt, was of foure hundrid and thretti yeer ;"
Exodus 12.41 (Wycliffe),Wycliffe,Old Testament,Exodus,12,41,"and whanne tho weren fillid, al the oost of the Lord yede out of the lond of Egipt in the same dai."
Exodus 12.42 (Wycliffe),Wycliffe,Old Testament,Exodus,12,42,"This nyyt is worthi to be kept in the worschipyng of the Lord, whanne he ladde hem out of the lond of Egipt; alle the sones of Israel owen to kepe this in her generaciouns."
Exodus 12.43 (Wycliffe),Wycliffe,Old Testament,Exodus,12,43,"Also the Lord seide to Moises and Aaron, This is the religioun of fase; ech alien schal not ete therof;"
Exodus 12.44 (Wycliffe),Wycliffe,Old Testament,Exodus,12,44,"sotheli ech seruaunt bouyt schal be circumcidid, and so he schal ete;"
Exodus 12.45 (Wycliffe),Wycliffe,Old Testament,Exodus,12,45,a comelyng and hirid man schulen not ete therof;
Exodus 12.46 (Wycliffe),Wycliffe,Old Testament,Exodus,12,46,it schal be etun in oon hows; nether ye schulen bere out of the fleischis therof; nether ye schulen breke a boon therof.
Exodus 12.47 (Wycliffe),Wycliffe,Old Testament,Exodus,12,47,Ech company of the sones of Israel schal make that fase;
Exodus 12.48 (Wycliffe),Wycliffe,Old Testament,Exodus,12,48,"that if ony pilgrym wole passe into youre feith and worschipyng, and make fase of the Lord, ech male kynde of hym schal be circumcidid bifore, and thanne he schal make lawfuli, and he schal be to gidere as a man borun of the lond; forsothe if ony man is not circumcidid, he schal not ete therof."
Exodus 12.49 (Wycliffe),Wycliffe,Old Testament,Exodus,12,49,"The same lawe schal be to a man borun of the lond, and to a comelyng, that takith youre feith, which is a pilgrym anentis you."
Exodus 12.50 (Wycliffe),Wycliffe,Old Testament,Exodus,12,50,And alle the sones of Israel diden as the Lord comaundide to Moises and Aaron.
Exodus 12.51 (Wycliffe),Wycliffe,Old Testament,Exodus,12,51,"And in the same dai the Lord ladde out of the lond of Egipt the sones of Israel, bi her cumpanies."
Exodus 13.1 (Wycliffe),Wycliffe,Old Testament,Exodus,13,1,"Also the Lord spak to Moises, and seide,"
Exodus 13.2 (Wycliffe),Wycliffe,Old Testament,Exodus,13,2,"Halewe thou to me ech firste gendrid thing that openeth the wombe among the sones of Israel, as wel of men as of beestis, for whi alle ben myn."
Exodus 13.3 (Wycliffe),Wycliffe,Old Testament,Exodus,13,3,"And Moises seide to the puple, Haue ye mynde of this dai, in which ye yeden out of Egipt, and of the hows of seruage, for in strong hond the Lord ledde you out of this place, that ye ete not breed diyt with sour dow."
Exodus 13.4 (Wycliffe),Wycliffe,Old Testament,Exodus,13,4,"To dai ye gon out, in the monethe of new fruytis;"
Exodus 13.5 (Wycliffe),Wycliffe,Old Testament,Exodus,13,5,"and whanne the Lord hath led thee in to the lond of Cananey, and of Ethei, and of Amorrei, and of Euei, and of Jebusei, which lond he swoor to thi fadris, that he schulde yyue to thee, a lond flowynge with mylk and hony, thou schalt halowe this custom of holy thingis in this monethe."
Exodus 13.6 (Wycliffe),Wycliffe,Old Testament,Exodus,13,6,"In seuene daies thou schalt ete therf looues, and the solempnete of the Lord schal be in the seuenthe dai;"
Exodus 13.7 (Wycliffe),Wycliffe,Old Testament,Exodus,13,7,"ye schulen ete therf looues seuene daies, no thing diyt with sour dow schal appere at thee, nether in alle thi coostis."
Exodus 13.8 (Wycliffe),Wycliffe,Old Testament,Exodus,13,8,"And thou schalt telle to thi sone in that dai, and schalt seie, This it is that the Lord dide to me, whanne Y yede out of Egipt."
Exodus 13.9 (Wycliffe),Wycliffe,Old Testament,Exodus,13,9,"And it schal be as a signe in thin hond, and as a memorial before thin iyen, and that the lawe of the Lord be euere in thi mouth; for in a strong hond the Lord ledde thee out of Egipt, and of the hows of seruage."
Exodus 13.10 (Wycliffe),Wycliffe,Old Testament,Exodus,13,10,"Thou schalt kepe siche a worschipyng in tyme ordeined, fro daies in to daies."
Exodus 13.11 (Wycliffe),Wycliffe,Old Testament,Exodus,13,11,"And whanne the Lord hath brouyt thee in to the lond of Cananey, as he swoor to thee, and to thi fadris, and hath youe it to thee,"
Exodus 13.12 (Wycliffe),Wycliffe,Old Testament,Exodus,13,12,"thou schalt departe to the Lord al the thing that openeth the wombe, and that that is the firste in thi beestis; what euer thing thou hast of male kynde, thou schalt halewe to the Lord."
Exodus 13.13 (Wycliffe),Wycliffe,Old Testament,Exodus,13,13,"Thou schalt chaunge the firste gendrid of an asse for a scheep, that if thou ayen biest not, thou schalt sle; forsothe thou schalt ayen bie with prijs al the firste gendrid of man of thi sones."
Exodus 13.14 (Wycliffe),Wycliffe,Old Testament,Exodus,13,14,"And whanne thi sone schal axe thee to morewe, and seie, What is this? thou schalt answere to hym, In a strong hond the Lord ladde vs out of the lond of Egipt, of the hows of seruage; for whanne Farao was maad hard,"
Exodus 13.15 (Wycliffe),Wycliffe,Old Testament,Exodus,13,15,"and nolde delyuere vs, the Lord killide alle the firste gendrid thing in the lond of Egipt, fro the firste gendrid of man til to the firste gendrid of beestis; therfor Y offre to the Lord al thing of male kynde that openeth the wombe, and Y ayen bie alle the firste gendrid thingis of my sones."
Exodus 13.16 (Wycliffe),Wycliffe,Old Testament,Exodus,13,16,"Therfor it schal be as a signe in thin hond, and as a thing hangid for mynde bifore thin iyen, for in a strong hond the Lord ledde vs out of Egipt."
Exodus 13.17 (Wycliffe),Wycliffe,Old Testament,Exodus,13,17,"Therfor whanne Farao hadde sent out the puple, God ledde not hem out bi the weie of the lond of Filisteis, which is niy; and arettid lest perauenture it wolde repente the puple, if he had seyn batelis rise ayens hym, and the puple wolde turn ayen in to Egipt;"
Exodus 13.18 (Wycliffe),Wycliffe,Old Testament,Exodus,13,18,"but God ledde aboute by the weie of deseert, which weie is bisidis the reed see. And the sones of Israel weren armed, and stieden fro the lond of Egipte."
Exodus 13.19 (Wycliffe),Wycliffe,Old Testament,Exodus,13,19,"And Moises took the boonus of Joseph with hym, for he hadde chargid the sones of Israel, and hadde seid, God schal visite you, and bere ye out fro hennus my boonus with you."
Exodus 13.20 (Wycliffe),Wycliffe,Old Testament,Exodus,13,20,"And thei yeden forth fro Socoth, and settiden tentis in Etham, in the laste endis of wildirnesse."
Exodus 13.21 (Wycliffe),Wycliffe,Old Testament,Exodus,13,21,"Forsothe the Lord yede bifore hem to schewe the weie, bi dai in a piler of clowde, and bi nyyt in a piler of fier, that he schulde be ledere of the weie in euer either time;"
Exodus 13.22 (Wycliffe),Wycliffe,Old Testament,Exodus,13,22,"the piler of clowde failide neuere bi dai, nether the piler of fier bi niyt, bifor the puple."
Exodus 14.1 (Wycliffe),Wycliffe,Old Testament,Exodus,14,1,"Forsothe the Lord spak to Moises, and seide, Speke thou to the sones of Israel;"
Exodus 14.2 (Wycliffe),Wycliffe,Old Testament,Exodus,14,2,"turne thei ayen, and sette thei tentis euene ayens Fiayroth, which is bitwixe Magdalum and the see, ayens Beelsefon; in the siyt therof ye schulen sette tentis ouer the see."
Exodus 14.3 (Wycliffe),Wycliffe,Old Testament,Exodus,14,3,"And Farao schal seie on the sones of Israel, Thei ben maad streit in the lond, the deseert hath closid hem to gidere."
Exodus 14.4 (Wycliffe),Wycliffe,Old Testament,Exodus,14,4,"And Y schal make hard his herte, and he schal pursue you, and Y schal be glorified in Farao, and in al his oost; and Egipcians schulen wite that Y am the Lord; and thei diden so."
Exodus 14.5 (Wycliffe),Wycliffe,Old Testament,Exodus,14,5,"And it was teld to the kyng of Egipcians, that the puple hadde fled; and the herte of Farao and of hise seruauntis was chaungid on the puple, and thei seiden, What wolden we do, that we leften Israel, that it schulde not serue us?"
Exodus 14.6 (Wycliffe),Wycliffe,Old Testament,Exodus,14,6,"Therfor Farao ioynede the chare, and took with him al his puple;"
Exodus 14.7 (Wycliffe),Wycliffe,Old Testament,Exodus,14,7,"and he took sixe hundrid chosyn charis, and what euer thing of charis was in Egipt, and duykis of al the oost."
Exodus 14.8 (Wycliffe),Wycliffe,Old Testament,Exodus,14,8,"And the Lord made hard the herte of Farao, kyng of Egipt, and he pursuede the sones of Israel; and thei weren go out in an hiy hond."
Exodus 14.9 (Wycliffe),Wycliffe,Old Testament,Exodus,14,9,"And whanne Egipcians pursueden the steppis of the sones of Israel bifor goynge, thei founden hem in tentis on the see; al the chyualrye and charis of Farao, and al the oost weren in Fiayroth, ayens Beelsefon."
Exodus 14.10 (Wycliffe),Wycliffe,Old Testament,Exodus,14,10,"And whanne Farao hadde neiyed the sones of Israel, reisiden her iyen, and thei sien Egipcians bihynde hem, and dredden greetli; and thei crieden to the Lord,"
Exodus 14.11 (Wycliffe),Wycliffe,Old Testament,Exodus,14,11,"and seiden to Moises, In hap sepulcris weren not in Egipt, therfor thou hast take vs awei, that we schulen die in wildirnesse? what woldist thou do this, that thou leddist vs out of Egipt?"
Exodus 14.12 (Wycliffe),Wycliffe,Old Testament,Exodus,14,12,"Whether this is not the word which we spaken to thee in Egipt, and seiden, Go awei fro vs, that we serue Egipcians? for it is myche betere to serue hem, than to die in wildirnesse."
Exodus 14.13 (Wycliffe),Wycliffe,Old Testament,Exodus,14,13,"And Moises seide to the puple, Nyle ye drede, stonde ye, and se ye the grete werkys of God, whiche he schal do to dai; for ye schulen no more se Egipcians, whiche ye seen now, til in to with outen ende;"
Exodus 14.14 (Wycliffe),Wycliffe,Old Testament,Exodus,14,14,"the Lord schal fiyte for you, and ye schulen be stille."
Exodus 14.15 (Wycliffe),Wycliffe,Old Testament,Exodus,14,15,"And the Lord seide to Moises, What criest thou to me? Speke thou to the sones of Israel, that thei go forth; forsothe reise thou thi yerde,"
Exodus 14.16 (Wycliffe),Wycliffe,Old Testament,Exodus,14,16,"and stretche forth thin hond on the see, and departe thou it, that the sones of Israel go in the myddis of the see, by drie place."
Exodus 14.17 (Wycliffe),Wycliffe,Old Testament,Exodus,14,17,"Forsothe Y schal make hard the herte of Egipcians, that thei pursue you, and Y schal be glorified in Farao, and in al the oost of hym, and in the charis, and in the knyytis of hym;"
Exodus 14.18 (Wycliffe),Wycliffe,Old Testament,Exodus,14,18,"and Egipcians schulen wite that Y am the Lord God, whanne Y schal be glorified in Farao, and in the charis, and in the knyytis of hym."
Exodus 14.19 (Wycliffe),Wycliffe,Old Testament,Exodus,14,19,"And the aungel of the Lord, that yede bifore the castellis of Israel, took hym silf, and yede bihynde hem; and the piler of cloude yede to gidir with hym, and lefte the formere thingis aftir the bak,"
Exodus 14.20 (Wycliffe),Wycliffe,Old Testament,Exodus,14,20,"and stood bitwixe the castels of Egipcians and castels of Israel; and the cloude was derk toward Egipcians, and liytnynge the nyyt toward the children of Israel, so that in al the tyme of the niyt thei miyten not neiy togidere to hem silf."
Exodus 14.21 (Wycliffe),Wycliffe,Old Testament,Exodus,14,21,"And whanne Moises hadde stretchid forth the hond on the see, the Lord took it awei, the while a greet wynde and brennynge blew in al the niyt, and turnede in to dryenesse; and the watir was departid."
Exodus 14.22 (Wycliffe),Wycliffe,Old Testament,Exodus,14,22,And the sones of Israel entriden by the myddis of the drye see; for the watir was as a wal at the riyt side and left side of hem.
Exodus 14.23 (Wycliffe),Wycliffe,Old Testament,Exodus,14,23,"And Egipcians pursueden, and entriden aftir hem, al the ridyng of Farao, hise charis, and knyytis, bi the myddis of the see."
Exodus 14.24 (Wycliffe),Wycliffe,Old Testament,Exodus,14,24,"And the wakyng of the morewtid cam thanne, and lo! the Lord bihelde on the castels of Egipcians, bi a piler of fier, and of cloude, and killide the oost of hem; and he destriede the wheelis of charis,"
Exodus 14.25 (Wycliffe),Wycliffe,Old Testament,Exodus,14,25,"and tho weren borun in to the depthe. Therfor Egipcians seiden, Fle we Israel; for the Lord fiytith for hem ayenus vs."
Exodus 14.26 (Wycliffe),Wycliffe,Old Testament,Exodus,14,26,"And the Lord seide to Moises, Holde forth thin hond on the see, that the watris turne ayen to Egipcians, on the charis, and knyytis of hem."
Exodus 14.27 (Wycliffe),Wycliffe,Old Testament,Exodus,14,27,"And whanne Moises hadde hold forth the hoond ayens the see, it turnede ayen first in the morewtid to the formere place; and whanne Egipcians fledden, the watris camen ayen, and the Lord wlappide hem in the myddis of the floodis."
Exodus 14.28 (Wycliffe),Wycliffe,Old Testament,Exodus,14,28,"And the watris turneden ayen, and hiliden the charis, and knyytis of al the oost of Farao, which sueden, and entriden in to the see; sotheli not oon of hem was alyue."
Exodus 14.29 (Wycliffe),Wycliffe,Old Testament,Exodus,14,29,"Forsothe the sones of Israel yeden thorouy the myddis of the drye see, and the watris weren to hem as for a wal, on the riyt side and left side."
Exodus 14.30 (Wycliffe),Wycliffe,Old Testament,Exodus,14,30,"And in that dai the Lord delyuerede Israel fro the hond of Egipcians, and thei sien Egipcians deed on the brynke of the see,"
Exodus 14.31 (Wycliffe),Wycliffe,Old Testament,Exodus,14,31,"and thei seiyen the greet hond which the Lord hadde vsid ayens hem; and the puple dredde the Lord, and thei bileueden to the Lord, and to Moises his seruaunt."
Exodus 15.1 (Wycliffe),Wycliffe,Old Testament,Exodus,15,1,"Thanne Moises song, and the sones of Israel, this song to the Lord; and thei seiden, Synge we to the Lord, for he is magnefied gloriousli; he castide doun the hors and the stiere in to the see."
Exodus 15.2 (Wycliffe),Wycliffe,Old Testament,Exodus,15,2,"My strengthe and my preisyng is the Lord; and he is maad to me in to heelthe. This is my God, and Y schal glorifie hym; the God of my fadir, and Y schal enhaunse hym."
Exodus 15.3 (Wycliffe),Wycliffe,Old Testament,Exodus,15,3,"The Lord is as a man fiyter, his name is Almiyti;"
Exodus 15.4 (Wycliffe),Wycliffe,Old Testament,Exodus,15,4,"he castide doun in to the see the charis of Farao, and his oost. Hise chosun princis weren drenchid in the reed see;"
Exodus 15.5 (Wycliffe),Wycliffe,Old Testament,Exodus,15,5,the depe watris hiliden hem; thei yeden doun in to the depthe as a stoon.
Exodus 15.6 (Wycliffe),Wycliffe,Old Testament,Exodus,15,6,"Lord, thi riythond is magnyfied in strengthe; Lord, thi riythond smoot the enemye."
Exodus 15.7 (Wycliffe),Wycliffe,Old Testament,Exodus,15,7,"And in the mychilnesse of thi glorie thou hast put doun alle myn aduersaries; thou sentist thin ire, that deuouride hem as stobil."
Exodus 15.8 (Wycliffe),Wycliffe,Old Testament,Exodus,15,8,"And watris weren gaderid in the spirit of thi woodnesse; flowinge watir stood, depe watris weren gaderid in the middis of the see."
Exodus 15.9 (Wycliffe),Wycliffe,Old Testament,Exodus,15,9,"The enemy seide, Y schal pursue, and Y schal take; Y schal departe spuylis, my soule schal be fillid. I schal drawe out my swerde; myn hond schal sle hem."
Exodus 15.10 (Wycliffe),Wycliffe,Old Testament,Exodus,15,10,"Thi spirit blew, and the see hilide hem; thei weren drenchid as leed in grete watris."
Exodus 15.11 (Wycliffe),Wycliffe,Old Testament,Exodus,15,11,"Lord, who is lijk thee in stronge men, who is lijk thee? thou art greet doere in hoolynesse; ferdful, and preisable, and doynge myraclis."
Exodus 15.12 (Wycliffe),Wycliffe,Old Testament,Exodus,15,12,"Thou heldist forth thin hond, and the erthe deuouride hem;"
Exodus 15.13 (Wycliffe),Wycliffe,Old Testament,Exodus,15,13,"thou were ledere in thi merci to thy puple, which thou ayen bouytist; and thou hast bore hym in thi strengthe to thin holi dwellyng place."
Exodus 15.14 (Wycliffe),Wycliffe,Old Testament,Exodus,15,14,"Puplis stieden, and weren wroothe; sorewis helden the dwelleris of Filistiym."
Exodus 15.15 (Wycliffe),Wycliffe,Old Testament,Exodus,15,15,Thanne the pryncis of Edom weren disturblid; tremblyng held the stronge men of Moab.
Exodus 15.16 (Wycliffe),Wycliffe,Old Testament,Exodus,15,16,"Alle the dwelleris of Canaan weren starke; inward drede falle on hem, and outward drede in the greetnesse of thin arm. Be thei maad vnmouable as a stoon, til thi puple passe, Lord; til this thi puple passe, whom thou weldidist."
Exodus 15.17 (Wycliffe),Wycliffe,Old Testament,Exodus,15,17,"Thou schalt brynge hem in, and thou schalt plaunte in the hil of thin eritage; in the moost stidefast dwellyng place which thou hast wrouyt, Lord; Lord, thi seyntuarie, which thin hondis made stidefast."
Exodus 15.18 (Wycliffe),Wycliffe,Old Testament,Exodus,15,18,The Lord schal regne in to the world and ferthere.
Exodus 15.19 (Wycliffe),Wycliffe,Old Testament,Exodus,15,19,"Forsothe Farao, a ridere, entride with his charis and knyytis in to the see, and the Lord brouyte the watris of the se on hem; sotheli the sones of Israel yeden bi the drie place, in the myddis of the see."
Exodus 15.20 (Wycliffe),Wycliffe,Old Testament,Exodus,15,20,"Therfore Marie, profetesse, the sistir of Aaron, took a tympan in hir hond, and alle the wymmen yeden out aftir hyr with tympans and cumpanyes;"
Exodus 15.21 (Wycliffe),Wycliffe,Old Testament,Exodus,15,21,"to whiche sche song bifore, and seide, Synge we to the Lord, for he is magnyfied gloriousli; he castide doun in to the see the hors and the stiere of hym."
Exodus 15.22 (Wycliffe),Wycliffe,Old Testament,Exodus,15,22,"Forsothe Moises took Israel fro the reed see, and thei yeden out in to the deseert of Sur, and thei yeden thre daies bi the wildirnesse, and thei founden not watir."
Exodus 15.23 (Wycliffe),Wycliffe,Old Testament,Exodus,15,23,"And thei camen in to Marath, and thei miyten not drynk the watris of Marath, for tho weren bittere; wherfor and he puttide a couenable name to the place, and clepide it Mara, that is, bitternesse."
Exodus 15.24 (Wycliffe),Wycliffe,Old Testament,Exodus,15,24,"And the puple grutchide ayens Moises, and seide, What schulen we drynke?"
Exodus 15.25 (Wycliffe),Wycliffe,Old Testament,Exodus,15,25,"And Moises criede to the Lord, which schewide to hym a tre; and whanne he hadde put that tre in to watris, tho weren turned in to swetnesse. There the Lord ordeynede comaundementis and domes to the puple, and there he asayede the puple,"
Exodus 15.26 (Wycliffe),Wycliffe,Old Testament,Exodus,15,26,"and seide, If thou schalt here the vois of thi Lord God, and schalt do that that is riytful byfore hym, and schalt obeie to his comaundementis, and schalt kepe alle hise heestis, Y schal not brynge yn on thee al the syknesse, which Y puttide in Egipt, for Y am thi Lord Sauyour."
Exodus 16.1 (Wycliffe),Wycliffe,Old Testament,Exodus,16,1,"Forsothe the sones of Israel camen in to Helym, where weren twelue wellis of watris, and seuenti palm trees, and thei settiden tentis bisidis the watris. And thei yeden forth fro Helym, and al the multitude of the sones of Israel cam in to deseert of Syn, which is bitwixe Helym and Synai, in the fiftenethe dai of the secunde monethe aftir that thei yeden out of the lond of Egipt."
Exodus 16.2 (Wycliffe),Wycliffe,Old Testament,Exodus,16,2,"And al the congregacioun of the sones of Israel grutchide ayens Moises, and ayens Aaron, in the wildirnesse."
Exodus 16.3 (Wycliffe),Wycliffe,Old Testament,Exodus,16,3,"And the sones of Israel seiden to hem, We wolden that we hadden be deed bi the hoond of the Lord in the lond of Egipt, whanne we saten on the pottis of fleisch, and eeten looues in plentee; whi leden ye vs in to this deseert, that ye schulden sle al the multitude with hungur?"
Exodus 16.4 (Wycliffe),Wycliffe,Old Testament,Exodus,16,4,"Forsothe the Lord seide to Moises, Lo! Y schal reyne to you looues fro heuene; the puple go out, that it gadere tho thingis that sufficen bi ech day; that Y asaie the puple, whethir it goith in my lawe, ether nai."
Exodus 16.5 (Wycliffe),Wycliffe,Old Testament,Exodus,16,5,"Sotheli in the sixte dai make thei redi that that thei schulen bere yn, and be it double ouer that thei weren wont to gadere bi ech dai."
Exodus 16.6 (Wycliffe),Wycliffe,Old Testament,Exodus,16,6,"And Moises and Aaron seiden to alle the sones of Israel, At euentid ye schulen wite that the Lord ledde you out of the lond of Egipt;"
Exodus 16.7 (Wycliffe),Wycliffe,Old Testament,Exodus,16,7,"and in the morewetid ye schulen se the glorie of the Lord; for Y herde youre grutchyng ayens the Lord; sotheli what ben we, for ye grutchen ayens us?"
Exodus 16.8 (Wycliffe),Wycliffe,Old Testament,Exodus,16,8,"And Moises seide, The Lord schal yyue to you at euentid fleischis to ete, and looues in the morewetid in plentee, for he herde youre grutchyngis, bi which ye grutchiden ayens hym; for whi, what ben we? youre grutchyng is not ayens vs but ayens the Lord."
Exodus 16.9 (Wycliffe),Wycliffe,Old Testament,Exodus,16,9,"And Moises seide to Aaron, Seie thou to al the congregacioun of the sones of Israel, Neiye ye bifore the Lord, for he herde youre grutchyng."
Exodus 16.10 (Wycliffe),Wycliffe,Old Testament,Exodus,16,10,"And whanne Aaron spak to al the cumpeny of the sones of Israel, thei bihelden to the wildirnesse, and lo! the glorie of the Lord apperide in a cloude."
Exodus 16.11 (Wycliffe),Wycliffe,Old Testament,Exodus,16,11,"Forsothe the Lord spak to Moises,"
Exodus 16.12 (Wycliffe),Wycliffe,Old Testament,Exodus,16,12,"and seide, Y herde the grutchyngis of the sones of Israel; spek thou to hem, At euentid ye schulen ete fleischis, and in the morewtid ye schulen be fillid with looues, and ye schulen wite that Y am youre Lord God."
Exodus 16.13 (Wycliffe),Wycliffe,Old Testament,Exodus,16,13,"Therfor euentid was maad, and curlewes stieden and hiliden the castels; and in the morewtid deew cam bi the face of the castels."
Exodus 16.14 (Wycliffe),Wycliffe,Old Testament,Exodus,16,14,"And whanne it hadde hilid the erthe, a litil thing, and as powned with a pestel, in the licnesse of an hoorfrost on erthe, apperide in the wildirnesse."
Exodus 16.15 (Wycliffe),Wycliffe,Old Testament,Exodus,16,15,"And whanne the sones of Israel hadden seyn that, thei seiden to gidere, Man hu? which signyfieth, what is this? for thei wisten not what it was. To whiche Moises seide, This is the breed, which the Lord hath youe to you to ete."
Exodus 16.16 (Wycliffe),Wycliffe,Old Testament,Exodus,16,16,"This is the word which the Lord comaundide, Ech man gadere therof as myche as suffisith to be etun, gomor bi ech heed, bi the noumbre of youre soulis that dwellen in the tabernacle, so ye schulen take."
Exodus 16.17 (Wycliffe),Wycliffe,Old Testament,Exodus,16,17,"And the sones of Israel diden so, and thei gaderiden oon more, another lesse;"
Exodus 16.18 (Wycliffe),Wycliffe,Old Testament,Exodus,16,18,"and thei metiden at the mesure gomor; nethir he that gaderide more had more, nethir he that made redi lesse fond lesse, but alle gaderiden bi that that thei myyten ete."
Exodus 16.19 (Wycliffe),Wycliffe,Old Testament,Exodus,16,19,"And Moises seide to hem, Noon leeue therof in to the morewtid; whiche herden not him,"
Exodus 16.20 (Wycliffe),Wycliffe,Old Testament,Exodus,16,20,"but summe of hem leften til to the morewtid, and it bigan to buyle with wormes, and it was rotun; and Moises was wrooth ayens hem."
Exodus 16.21 (Wycliffe),Wycliffe,Old Testament,Exodus,16,21,"Forsothe alle gaderiden in the morewtid as myche as miyte suffice to be eten; and whanne the sunne was hoot, it was moltun."
Exodus 16.22 (Wycliffe),Wycliffe,Old Testament,Exodus,16,22,"Sotheli in the sixte dai thei gaderiden double metis, that is, twei gomor by ech man. Forsothe alle the princis of the multitude camen, and telden to Moises, which seide to hem,"
Exodus 16.23 (Wycliffe),Wycliffe,Old Testament,Exodus,16,23,"This it is that the Lord spak, The reste of the sabot is halewid to the Lord, do ye what euer thing schal be wrouyt to morewe, and sethe ye tho thingis that schulen be sodun; sotheli what euer thing is residue, kepe ye til in to the morewe."
Exodus 16.24 (Wycliffe),Wycliffe,Old Testament,Exodus,16,24,"And thei diden so as Moises comaundide, and it was not rotun, nether a worm was foundun ther ynne."
Exodus 16.25 (Wycliffe),Wycliffe,Old Testament,Exodus,16,25,"And Moises seide, Ete ye that in this dai, for it is the sabat of the Lord, it schal not be foundun to dai in the feeld; gadere ye in sixe daies,"
Exodus 16.26 (Wycliffe),Wycliffe,Old Testament,Exodus,16,26,"forsothe the sabat of the Lord is in the seuenthe dai, therfor it schal not be foundun."
Exodus 16.27 (Wycliffe),Wycliffe,Old Testament,Exodus,16,27,"The seuenthe dai cam, and summe of the puple yeden out to gadire, and thei founden not."
Exodus 16.28 (Wycliffe),Wycliffe,Old Testament,Exodus,16,28,"Forsothe the Lord seide to Moises, Hou long nylen ye kepe my comaundementis, and my lawe?"
Exodus 16.29 (Wycliffe),Wycliffe,Old Testament,Exodus,16,29,"Se ye that the Lord yaf to you the sabat, and for this he yaf to you in the sixte dai double meetis; ech man dwelle at him silf, noon go out of his place in the seuenthe dai."
Exodus 16.30 (Wycliffe),Wycliffe,Old Testament,Exodus,16,30,And the puple kepte sabat in the seuenthe dai.
Exodus 16.31 (Wycliffe),Wycliffe,Old Testament,Exodus,16,31,"And the hous of Israel clepide the name therof man, which was whijt as the seed of coriandre, and the taast therof was as of flour with hony."
Exodus 16.32 (Wycliffe),Wycliffe,Old Testament,Exodus,16,32,"Forsothe Moises seide, This is the word which the Lord comaundide, Fille thou a gomor therof, and be it kept in to generaciouns to comynge aftirward, that thei knowe the breed bi which Y fedde you in the wildirnesse, whanne ye weren led out of the lond of Egipt."
Exodus 16.33 (Wycliffe),Wycliffe,Old Testament,Exodus,16,33,"And Moises seide to Aaron, Take thou o vessel, and putte therinne man, as myche as gomor mai take, and putte bifore the Lord, to be kept in to youre generaciouns,"
Exodus 16.34 (Wycliffe),Wycliffe,Old Testament,Exodus,16,34,as the Lord comaundide to Moises; and Aaron puttide that to be kept in the tabernacle.
Exodus 16.35 (Wycliffe),Wycliffe,Old Testament,Exodus,16,35,"Forsothe the sones of Israel eeten manna in fourti yeer, til thei camen in to the lond abitable; thei weren fed with this mete til thei touchiden the endis of the lond of Canaan."
Exodus 16.36 (Wycliffe),Wycliffe,Old Testament,Exodus,16,36,Forsothe gomor is the tenthe part of efy.
Exodus 17.1 (Wycliffe),Wycliffe,Old Testament,Exodus,17,1,"Therfor al the multitude of the sones of Israel yede forth fro the deseert of Syn, bi her dwellyngis, bi the word of the Lord, and settiden tentis in Rafidym, where was not watir to the puple to drynke."
Exodus 17.2 (Wycliffe),Wycliffe,Old Testament,Exodus,17,2,"Whiche puple chidde ayens Moises, and seide, Yyue thou water to vs, that we drynke. To whiche Moises answeride, What chiden ye ayens me, and whi tempten ye the Lord?"
Exodus 17.3 (Wycliffe),Wycliffe,Old Testament,Exodus,17,3,"Therfor the puple thristide there for the scarsnesse of watir, and grutchiden ayens Moises, and seide, Whi madist thou vs to go out of Egipt, to sle vs, and oure fre children, and beestis, for thrist?"
Exodus 17.4 (Wycliffe),Wycliffe,Old Testament,Exodus,17,4,"Forsothe Moises criede to the Lord, and seide, What schal Y do to this puple? yit a litil, also it schal stone me."
Exodus 17.5 (Wycliffe),Wycliffe,Old Testament,Exodus,17,5,"The Lord seide to Moises, Go thou bifore the puple, and take with thee of the eldre men of Israel, and take in thin hond the yerde, bi which thou hast smyte the flood, and go; lo!"
Exodus 17.6 (Wycliffe),Wycliffe,Old Testament,Exodus,17,6,"Y schal stonde there before thee, aboue the stoon of Oreb, and thou schalt smyte the stoon, and water schal go out therof, that the puple drynke. Moises dide so byfore the eldere men of Israel;"
Exodus 17.7 (Wycliffe),Wycliffe,Old Testament,Exodus,17,7,"and he clepide the name of that place Temptacioun, for the chidyng of the sones of Israel, and for thei temptiden the Lord, and seiden, Whether the Lord is in vs, ether nay?"
Exodus 17.8 (Wycliffe),Wycliffe,Old Testament,Exodus,17,8,"Forsothe Amalech cam, and fauyt ayens Israel in Rafidym."
Exodus 17.9 (Wycliffe),Wycliffe,Old Testament,Exodus,17,9,"And Moises seide to Josue, Chese thou men, and go out, and fiyte to morewe ayens men of Amalech; lo! Y schal stonde in the cop of the hil, and Y schal haue the yerde of God in myn hond."
Exodus 17.10 (Wycliffe),Wycliffe,Old Testament,Exodus,17,10,"Josue dide as Moises spak, and fauyt ayens Amalech. Forsothe Moises, and Aaron, and Hur stieden on the cop of the hil;"
Exodus 17.11 (Wycliffe),Wycliffe,Old Testament,Exodus,17,11,"and whanne Moises reiside the hondis, Israel ouercam; forsothe if he let down a litil, Amalech ouercam."
Exodus 17.12 (Wycliffe),Wycliffe,Old Testament,Exodus,17,12,"Sotheli the hondis of Moises weren heuy, therfor thei token a stoon, and puttide vndir hym, in which stoon he sat. Forsothe Aaron and Hur susteyneden hise hondis, on euer eithir side; and it was don, that hise hondis weren not maad weri, til to the goyng down of the sunne."
Exodus 17.13 (Wycliffe),Wycliffe,Old Testament,Exodus,17,13,"And Josue droof a wey Amalech and his puple, in the mouth of swerd, that is, bi the scharpnesse of the swerd."
Exodus 17.14 (Wycliffe),Wycliffe,Old Testament,Exodus,17,14,"Forsothe the Lord seide to Moises, Wryte thou this in a book, for mynde, and take in the eeris of Josue; for Y schal do a wei the mynde of Amalech fro vndur heuene."
Exodus 17.15 (Wycliffe),Wycliffe,Old Testament,Exodus,17,15,"And Moises bildide an auter, and clepide the name therof The Lord myn enhaunsere,"
Exodus 17.16 (Wycliffe),Wycliffe,Old Testament,Exodus,17,16,"and seide, For the hond of the Lord aloone, and the bateil of God schal be ayens Amalech, fro generacioun in to generacioun."
Exodus 18.1 (Wycliffe),Wycliffe,Old Testament,Exodus,18,1,"And whanne Jetro, the prest of Madian, the alye of Moises, hadde herd alle thingis which God hadde do to Moises, and to Israel his puple, for the Lord hadde led Israel out of the lond of Egipt,"
Exodus 18.2 (Wycliffe),Wycliffe,Old Testament,Exodus,18,2,"he took Sefora, the wijf of Moises, whom he hadde sent ayen,"
Exodus 18.3 (Wycliffe),Wycliffe,Old Testament,Exodus,18,3,"and hise twei sones, of which oon was clepid Gersan, for the fadir seide, Y was a comelyng in alien lond,"
Exodus 18.4 (Wycliffe),Wycliffe,Old Testament,Exodus,18,4,"forsothe the tother was clepid Eliezer, for Moises seide, God of my fadir is myn helpere, and he delyuerede me fro the swerd of Farao."
Exodus 18.5 (Wycliffe),Wycliffe,Old Testament,Exodus,18,5,"Therfor Jetro, alie of Moises, cam, and the sones of Moises and his wijf camen to Moises, in to deseert, where Jetro settide tentis bisidis the hil of God;"
Exodus 18.6 (Wycliffe),Wycliffe,Old Testament,Exodus,18,6,"and sente to Moises, and seide, Y Jetro, thin alie, come to thee, and thi wijf, and thi twei sones with hir."
Exodus 18.7 (Wycliffe),Wycliffe,Old Testament,Exodus,18,7,"And Moises yede out into the comyng of his alie, and worschipide, and kiste hym, and thei gretten hem silf to gidere with pesible wordis."
Exodus 18.8 (Wycliffe),Wycliffe,Old Testament,Exodus,18,8,"And whanne he hadde entrid in to the tabernacle, Moises tolde to his alie alle thingis whiche God hadde do to Farao, and to Egipcians, for Israel, and he tolde al the trauel which bifelle to hem in the weie, of which the Lord delyuerede hem."
Exodus 18.9 (Wycliffe),Wycliffe,Old Testament,Exodus,18,9,"And Jetro was glad on alle the goodis whiche the Lord hadde do to Israel, for he delyuerede Israel fro the hond of Egipcians."
Exodus 18.10 (Wycliffe),Wycliffe,Old Testament,Exodus,18,10,"And Jetro seide, Blessid be the Lord, that delyuerede you fro the hond of Egipcians, and fro the hond of Farao, which Lord delyuered his puple fro the hond of Egipt;"
Exodus 18.11 (Wycliffe),Wycliffe,Old Testament,Exodus,18,11,"now Y knowe that the Lord is greet aboue alle goddis, for thei diden proudli ayens hem."
Exodus 18.12 (Wycliffe),Wycliffe,Old Testament,Exodus,18,12,"Therfor Jetro, alie of Moises, offride brent sacrifices and offryngis to God; and Aaron, and alle the eldere men of Israel, camen to ete breed with hym bifore God."
Exodus 18.13 (Wycliffe),Wycliffe,Old Testament,Exodus,18,13,"Forsothe in the tother dai Moises sat that he schulde deme the puple, that stood niy Moises, fro the morewtid til to euentid."
Exodus 18.14 (Wycliffe),Wycliffe,Old Testament,Exodus,18,14,"And whanne his alie hadde seyn this, that is, alle thingis whiche he dide in the puple, he seide, What is this that thou doist in the puple? whi sittist thou aloone, and al the puple abidith fro the morewtid til to euentid?"
Exodus 18.15 (Wycliffe),Wycliffe,Old Testament,Exodus,18,15,"To whom Moises answeride, The puple cometh to me, and axith the sentence of God;"
Exodus 18.16 (Wycliffe),Wycliffe,Old Testament,Exodus,18,16,"and whanne ony strijf bifallith to hem, thei comen to me, that Y deme bitwixe hem, and schewe the comaundementis of God, and hise lawis."
Exodus 18.17 (Wycliffe),Wycliffe,Old Testament,Exodus,18,17,"And Jetro seide, Thou doist a thing not good,"
Exodus 18.18 (Wycliffe),Wycliffe,Old Testament,Exodus,18,18,"thou art wastid with a fonned trauel, bothe thou and this puple which is with thee; the werk is a boue thi strengthis, thou aloone maist not suffre it."
Exodus 18.19 (Wycliffe),Wycliffe,Old Testament,Exodus,18,19,"But here thou my wordis and counseils, and the Lord schal be with thee; be thou to the puple in these thingis that perteynen to God, that thou telle the thingis that ben seid to the puple;"
Exodus 18.20 (Wycliffe),Wycliffe,Old Testament,Exodus,18,20,"and schewe to the puple the cerymonyes, and custom of worschipyng, and the weie bi which thei owen to go, and the werk which thei owen to do."
Exodus 18.21 (Wycliffe),Wycliffe,Old Testament,Exodus,18,21,"Forsothe puruey thou of al the puple myyti men, and dredynge God, in whiche is treuthe, and whiche haten auarice; and ordeyne thou of hem tribunes, and centuriouns, and quinquagenaries, and deenys,"
Exodus 18.22 (Wycliffe),Wycliffe,Old Testament,Exodus,18,22,"whiche schulen deme the puple in al tyme; sotheli what ever thing is grettere, telle thei to thee, and deme thei ooneli lesse thingis, and be it esiere to thee, whanne the burthun is departid in to othere men."
Exodus 18.23 (Wycliffe),Wycliffe,Old Testament,Exodus,18,23,"If thou schalt do this, thou schalt fille the comaundement of God, and thou schalt mowe bere hise comaundementis; and al this puple schal turne ayen with pees to her places."
Exodus 18.24 (Wycliffe),Wycliffe,Old Testament,Exodus,18,24,"And whanne these thingis weren herd, Moises dide alle thingis whiche Jetro counselide."
Exodus 18.25 (Wycliffe),Wycliffe,Old Testament,Exodus,18,25,"And whanne noble men of al Israel weren chosun Moises ordeynede hem princis of the puple, tribunes, and centuriouns, and quinquagenaries, and denes,"
Exodus 18.26 (Wycliffe),Wycliffe,Old Testament,Exodus,18,26,"whiche demeden the puple in al tyme; forsothe, whateuer thing was hardere, thei telden to Moises, and thei demeden esiere thingis oneli."
Exodus 18.27 (Wycliffe),Wycliffe,Old Testament,Exodus,18,27,"And Moises lefte his alie, which turnede ayen, and yede in to his lond."
Exodus 19.1 (Wycliffe),Wycliffe,Old Testament,Exodus,19,1,"In the thridde monethe of the goyng of Israel out of the lond of Egipt, in this dai thei camen in to the wildirnesse of Synai;"
Exodus 19.2 (Wycliffe),Wycliffe,Old Testament,Exodus,19,2,"for thei yeden forth fro Rafidym, and camen til in to deseert of Synai, and settiden tentis in the same place; and there Israel settide tentis, euen ayens the hil."
Exodus 19.3 (Wycliffe),Wycliffe,Old Testament,Exodus,19,3,"Forsothe Moises stiede in to the hil to God; and the Lord clepide hym fro the mount, and seide, Thou schalt seie these thingis to the hows of Jacob, and thou schalt telle to the sones of Israel,"
Exodus 19.4 (Wycliffe),Wycliffe,Old Testament,Exodus,19,4,"Ye silf han seyn what thingis Y haue do to Egipcians, how Y bar you on the wengis of eglis, and took to me."
Exodus 19.5 (Wycliffe),Wycliffe,Old Testament,Exodus,19,5,"Therfor if ye schulen here my vois, and schulen kepe my couenaunt, ye schulen be to me in to a specialte of alle puplis; for al the lond is myn;"
Exodus 19.6 (Wycliffe),Wycliffe,Old Testament,Exodus,19,6,"and ye schulen be to me in to a rewme of preesthod, and ye schulen be an hooli folk; these ben the wordis whiche thou schalt speke to the sones of Israel."
Exodus 19.7 (Wycliffe),Wycliffe,Old Testament,Exodus,19,7,"Moyses cam, and whanne the gretter men in birthe of the puple weren clepid to gidere, he expownede alle the wordis whiche the Lord comaundide."
Exodus 19.8 (Wycliffe),Wycliffe,Old Testament,Exodus,19,8,"And alle the puple answeride to gidere, We schulen do alle thingis whiche the Lord spak. And whanne Moises hadde teld the wordis of the puple to the Lord,"
Exodus 19.9 (Wycliffe),Wycliffe,Old Testament,Exodus,19,9,"the Lord seide to hym, Riyt now Y schal come to thee in a derknesse of a cloude, that the puple here me spekynge to thee, and bileue to thee withouten ende. Therfor Moises telde the wordis of the puple to the Lord,"
Exodus 19.10 (Wycliffe),Wycliffe,Old Testament,Exodus,19,10,"which seide to Moises, Go thou to the puple, and make hem holi to dai and to morewe, and waische thei her clothis,"
Exodus 19.11 (Wycliffe),Wycliffe,Old Testament,Exodus,19,11,and be thei redi in to the thridde dai; for in the thridde dai the Lord schal come doun bifore al the puple on the hil of Synai.
Exodus 19.12 (Wycliffe),Wycliffe,Old Testament,Exodus,19,12,"And thou schalt sette termes to the puple, bi cumpas; and thou schalt seie to hem, Be ye war, that ye stie not in to the hil, nether touche ye the endis therof; ech man that schal touche the hil, schal die bi deeth."
Exodus 19.13 (Wycliffe),Wycliffe,Old Testament,Exodus,19,13,"Hondis schulen not touche hym, but he schal be oppressid with stoonus, ethir he shall be persid with dartis; whether it schal be a beest, ethir a man, it schal not lyue; whanne a clarioun schal bigynne to sowne, thanne stie thei in to the hil."
Exodus 19.14 (Wycliffe),Wycliffe,Old Testament,Exodus,19,14,"And Moises cam doun fro the hil to the puple, and halewide it; and whanne thei hadden waischun her clothis,"
Exodus 19.15 (Wycliffe),Wycliffe,Old Testament,Exodus,19,15,"he seide to hem, Be ye redi in to the thridde dai, neiye ye not to youre wyues."
Exodus 19.16 (Wycliffe),Wycliffe,Old Testament,Exodus,19,16,"And now the thridde day was comun, and the morewetid was cleer; and, lo! thundris bigunnen to be herd, and leitis to schyne, and a moost thicke cloude to hile the mounteyn; and the sownyng of a clarioun made noise ful greetli, and the puple dredde, that was in the castels."
Exodus 19.17 (Wycliffe),Wycliffe,Old Testament,Exodus,19,17,"And whanne Moises hadde led hem out in to the comyng of God, fro the place of castels, thei stoden at the rootis of the hil."
Exodus 19.18 (Wycliffe),Wycliffe,Old Testament,Exodus,19,18,"Forsothe al the hil of Synai smokide, for the Lord hadde come doun theronne in fier; and smoke stiede therof as of a furneis, and al the hil was ferdful;"
Exodus 19.19 (Wycliffe),Wycliffe,Old Testament,Exodus,19,19,"and the sown of a clarioun encreesside litil and litil, and was holdun forth lengere. Moises spak, and the Lord answeride to hym,"
Exodus 19.20 (Wycliffe),Wycliffe,Old Testament,Exodus,19,20,"and the Lord cam doun on the hil of Synay, in thilke cop of the hil, and clepide Moises to the cop therof. And whanne he hadde stied thidur,"
Exodus 19.21 (Wycliffe),Wycliffe,Old Testament,Exodus,19,21,"the Lord seide to hym, Go thou doun, and witnesse thou to the puple, lest perauenture it wole passe the termes to se the Lord, and ful greet multitude therof perische;"
Exodus 19.22 (Wycliffe),Wycliffe,Old Testament,Exodus,19,22,"also preestis, that neiyen to the Lord, be halewid, lest Y smyte hem."
Exodus 19.23 (Wycliffe),Wycliffe,Old Testament,Exodus,19,23,"And Moises seide to the Lord, The comyn puple may not stie in to the hil of Synai; for thou hast witnessid, and hast comaundid, seiyinge, Sette thou termes aboute the hil, and halewe it."
Exodus 19.24 (Wycliffe),Wycliffe,Old Testament,Exodus,19,24,"To whom the Lord seide, Go thou doun, and thou schalt stie, and Aaron with thee; forsothe the preestis and the puple passe not the termes, nethir stie thei to the Lord, lest perauenture he sle hem."
Exodus 19.25 (Wycliffe),Wycliffe,Old Testament,Exodus,19,25,"Moises yede doun to the puple, and telde alle thingis to hem."
Exodus 20.1 (Wycliffe),Wycliffe,Old Testament,Exodus,20,1,"And the Lord spak alle these wordis, Y am thi Lord God,"
Exodus 20.2 (Wycliffe),Wycliffe,Old Testament,Exodus,20,2,"that ladde thee out of the lond of Egipt, fro the hous of seruage."
Exodus 20.3 (Wycliffe),Wycliffe,Old Testament,Exodus,20,3,Thou schalt not haue alien goddis bifore me.
Exodus 20.4 (Wycliffe),Wycliffe,Old Testament,Exodus,20,4,"Thou schalt not make to thee a grauun ymage, nethir ony licnesse of thing which is in heuene aboue, and which is in erthe bynethe, nether of tho thingis, that ben in watris vndur erthe; thou schalt not herie tho,"
Exodus 20.5 (Wycliffe),Wycliffe,Old Testament,Exodus,20,5,"nether thou schalt worschipe; for Y am thi Lord God, a stronge gelouse louyere; and Y visite the wickidnesse of fadris in to the thridde and the fourthe generacioun of hem that haten me,"
Exodus 20.6 (Wycliffe),Wycliffe,Old Testament,Exodus,20,6,"and Y do mercy in to a thousynde, to hem that louen me, and kepen myn heestis."
Exodus 20.7 (Wycliffe),Wycliffe,Old Testament,Exodus,20,7,"Thou schalt not take in veyn the name of thi Lord God, for the Lord schal not haue hym giltles, that takith in veyn the name of his Lord God."
Exodus 20.8 (Wycliffe),Wycliffe,Old Testament,Exodus,20,8,"Haue thou mynde, that thou halowe the dai of the sabat;"
Exodus 20.9 (Wycliffe),Wycliffe,Old Testament,Exodus,20,9,in sixe daies thou schalt worche and schalt do alle thi werkis;
Exodus 20.10 (Wycliffe),Wycliffe,Old Testament,Exodus,20,10,"forsothe in the seuenthe day is the sabat of thi Lord God; thou schalt not do ony werk, thou, and thi sone, and thi douytir, and thi seruaunt, and thin handmaide, thi werk beeste, and the comelyng which is withynne thi yatis;"
Exodus 20.11 (Wycliffe),Wycliffe,Old Testament,Exodus,20,11,"for in sixe dayes God made heuene and erthe, the see, and alle thingis that ben in tho, and restide in the seuenthe dai; herfor the Lord blesside the dai of the sabat, and halewide it."
Exodus 20.12 (Wycliffe),Wycliffe,Old Testament,Exodus,20,12,"Onoure thi fadir and thi moder, that thou be long lyuyng on the lond, which thi Lord God schal yyue to thee."
Exodus 20.13 (Wycliffe),Wycliffe,Old Testament,Exodus,20,13,Thou schalt not sle.
Exodus 20.14 (Wycliffe),Wycliffe,Old Testament,Exodus,20,14,Thou schalt do no letcherie.
Exodus 20.15 (Wycliffe),Wycliffe,Old Testament,Exodus,20,15,Thou schalt do no theft.
Exodus 20.16 (Wycliffe),Wycliffe,Old Testament,Exodus,20,16,Thou schalt not speke fals witnessyng ayens thi neiybore.
Exodus 20.17 (Wycliffe),Wycliffe,Old Testament,Exodus,20,17,"Thou schalt not coueyte the hous of thi neiybore, nether thou schalt desyre his wijf, not seruaunt, not handmaide, not oxe, not asse, nether alle thingis that ben hise."
Exodus 20.18 (Wycliffe),Wycliffe,Old Testament,Exodus,20,18,"Forsothe al the puple herde voices, and siy laumpis, and the sowne of a clarioun, and the hil smokynge; and thei weren afeerd, and schakun with inward drede, and stoden afer,"
Exodus 20.19 (Wycliffe),Wycliffe,Old Testament,Exodus,20,19,"and seiden to Moises, Speke thou to vs, and we schulen here; the Lord speke not to vs, lest perauenture we dien."
Exodus 20.20 (Wycliffe),Wycliffe,Old Testament,Exodus,20,20,"And Moises seide to the puple, Nyle ye drede, for God cam to proue you, and that his drede schulde be in you, and that ye schulden not do synne."
Exodus 20.21 (Wycliffe),Wycliffe,Old Testament,Exodus,20,21,"And the puple stood afer; forsothe Moises neiyede to the derknesse, wherynne God was."
Exodus 20.22 (Wycliffe),Wycliffe,Old Testament,Exodus,20,22,"And the Lord seide ferthermore to Moises, Thou schalt seie these thingis to the sones of Israel, Ye seiyen that fro heuene Y spak to you;"
Exodus 20.23 (Wycliffe),Wycliffe,Old Testament,Exodus,20,23,"ye schulen not make goddis of silver, nethir ye schulen make to you goddis of gold."
Exodus 20.24 (Wycliffe),Wycliffe,Old Testament,Exodus,20,24,"Ye schulen make an auter of erthe to me, and ye schulen offre theronne youre brent sacrifices, and pesible sacrifices, youre scheep, and oxun, in ech place in which the mynde of my name schal be; Y schal come to thee, and Y schal blesse thee."
Exodus 20.25 (Wycliffe),Wycliffe,Old Testament,Exodus,20,25,"That if thou schalt make an auter of stoon to me, thou schalt not bilde it of stoonys hewun; for if thou schalt reise thi knyif theronne, it schal be polluted, ether defoulid."
Exodus 20.26 (Wycliffe),Wycliffe,Old Testament,Exodus,20,26,"Thou schalt not stye bi grees to myn auter, lest thi filthe be schewid."
Exodus 21.1 (Wycliffe),Wycliffe,Old Testament,Exodus,21,1,"These ben the domes, whiche thou schalt sette forth to hem."
Exodus 21.2 (Wycliffe),Wycliffe,Old Testament,Exodus,21,2,"If thou biest an Ebrew seruaunt, he schal serue thee sixe yeer; in the seuenthe yeer he schal go out fre,"
Exodus 21.3 (Wycliffe),Wycliffe,Old Testament,Exodus,21,3,"with out prijs; with what maner clooth he entride, with siche clooth go he out; if he entride hauynge a wijf, and the wijf schal go out to gidere."
Exodus 21.4 (Wycliffe),Wycliffe,Old Testament,Exodus,21,4,"But if the lord of the servaunt yaf a wijf to hym, and sche childide sones and douytris, the womman and hir children schulen be hir lordis; sotheli the seruaunt schal go out with his owne clooth."
Exodus 21.5 (Wycliffe),Wycliffe,Old Testament,Exodus,21,5,"That if the seruaunt seith, Y loue my lord, and wijf, and children, Y schal not go out fre;"
Exodus 21.6 (Wycliffe),Wycliffe,Old Testament,Exodus,21,6,"the lord brynge hym to goddis, that is, iugis; and he schal be set to the dore, and postis; and the lord schal perse his eere with a nal, and he schal be seruaunt to hym til in to the world."
Exodus 21.7 (Wycliffe),Wycliffe,Old Testament,Exodus,21,7,"If ony man sillith his douyter in to seruauntesse, sche schal not go out as handmaidis weren wont to go out;"
Exodus 21.8 (Wycliffe),Wycliffe,Old Testament,Exodus,21,8,"if sche displesith in the iyen of hir lord, to whom sche was bitakun, he schal delyuere hir; sotheli he schal not haue power to sille hir to an alien puple, if he forsakith hir."
Exodus 21.9 (Wycliffe),Wycliffe,Old Testament,Exodus,21,9,"Forsothe if he weddith hir to his sonne, he schal do to hir bi the custom of douytris;"
Exodus 21.10 (Wycliffe),Wycliffe,Old Testament,Exodus,21,10,"that if he takith another womman to hym, he schal puruey to the damysele weddingis, and clothis, and he schal not denye the prijs of chastite."
Exodus 21.11 (Wycliffe),Wycliffe,Old Testament,Exodus,21,11,"If he doith not these thre, sche schal go out freli without money."
Exodus 21.12 (Wycliffe),Wycliffe,Old Testament,Exodus,21,12,"He that smytith a man, and wole sle, die bi deeth;"
Exodus 21.13 (Wycliffe),Wycliffe,Old Testament,Exodus,21,13,"forsothe if a man settide not aspies, but God bitook hym in to hise hondis, Y schal ordeyne a place to thee, whidur he owith to fle."
Exodus 21.14 (Wycliffe),Wycliffe,Old Testament,Exodus,21,14,"If ony man sleeth his neiybore bi biforecastyng, and bi aspies, drawe thou hym awey fro myn auter, that he die."
Exodus 21.15 (Wycliffe),Wycliffe,Old Testament,Exodus,21,15,"He that smytith his fadir, ether modir, die by deeth."
Exodus 21.16 (Wycliffe),Wycliffe,Old Testament,Exodus,21,16,"He that cursith his fadir, ether modir, die bi deeth."
Exodus 21.17 (Wycliffe),Wycliffe,Old Testament,Exodus,21,17,"He that stelith a man, and sillith hym, if he is conuyt of the gilt, die bi deeth."
Exodus 21.18 (Wycliffe),Wycliffe,Old Testament,Exodus,21,18,"If men chiden, and the tother smyte his neiybore with a stoon, ether with the fist, and he is not deed, but liggith in the bed,"
Exodus 21.19 (Wycliffe),Wycliffe,Old Testament,Exodus,21,19,"if he risith, and goith forth on his staf, he that smoot schal be innocent; so netheles that he restore hise trauelis, and costis in lechis."
Exodus 21.20 (Wycliffe),Wycliffe,Old Testament,Exodus,21,20,"He that smytith his seruaunt, ether handmayde, with a yerde, and thei ben deed in hise hondis, schal be gilti of cryme."
Exodus 21.21 (Wycliffe),Wycliffe,Old Testament,Exodus,21,21,"Sotheli if the seruaunt ouerlyueth o dai, ether tweyne, he schal not be suget to peyne, that is of deeth, for the seruaunt is his catel."
Exodus 21.22 (Wycliffe),Wycliffe,Old Testament,Exodus,21,22,"If men chiden, and a man smytith a womman with childe, and sotheli makith the child deed borun, but the womman ouerlyueth, he schal be suget to the harm, as myche as the hosebonde of the womman axith, and the iugis demen."
Exodus 21.23 (Wycliffe),Wycliffe,Old Testament,Exodus,21,23,"But if the deeth of hir sueth,"
Exodus 21.24 (Wycliffe),Wycliffe,Old Testament,Exodus,21,24,"he schal yelde lijf for lijf, iye for iye, tooth for tooth, hond for hond, foot for foot,"
Exodus 21.25 (Wycliffe),Wycliffe,Old Testament,Exodus,21,25,"brennyng for brennyng, wounde with schedyng of blood for wounde with schedyng of blood, a wan wounde for a wan wounde."
Exodus 21.26 (Wycliffe),Wycliffe,Old Testament,Exodus,21,26,"If a man smytith the iye of his seruaunt, ethir of handmaide, and makith hem oon iyed, he schal delyuere hem fre for the iye which he puttide out."
Exodus 21.27 (Wycliffe),Wycliffe,Old Testament,Exodus,21,27,"Also if he smytith out a tooth fro his seruaunt, ethir handmaide, in lijk maner he schal delyuere hem fre."
Exodus 21.28 (Wycliffe),Wycliffe,Old Testament,Exodus,21,28,"If an oxe smytith with horn a man, ether a womman, and thei ben deed, the oxe schal be oppressid with stoonus, and hise fleischis schulen not be etun, and the lord of the oxe schal be innocent."
Exodus 21.29 (Wycliffe),Wycliffe,Old Testament,Exodus,21,29,"That if the oxe was a pultere with horn fro yisterdai and the thridde dai ago, and men warneden the lord of hym, nether the lord closide hym, and he sleeth a man, ethir womman, bothe the oxe schal be oppressid with stoonus, and thei schulen sle the lord of hym;"
Exodus 21.30 (Wycliffe),Wycliffe,Old Testament,Exodus,21,30,"that if prijs is put to the lord, he schal yyue for his lijf what euer he is axide."
Exodus 21.31 (Wycliffe),Wycliffe,Old Testament,Exodus,21,31,"And if he smytith with horn a son, and a douytir, he schal be suget to lijk sentence."
Exodus 21.32 (Wycliffe),Wycliffe,Old Testament,Exodus,21,32,"If the oxe asailith a seruaunt, and handmaide, the lord of the oxe schal yyue thretti siclis of siluer to his lord; forsothe the oxe schal be oppressid with stoonus."
Exodus 21.33 (Wycliffe),Wycliffe,Old Testament,Exodus,21,33,"If ony man openeth a cisterne, and diggith, and hilith it not, and an oxe ether asse fallith in to it,"
Exodus 21.34 (Wycliffe),Wycliffe,Old Testament,Exodus,21,34,the lord of the cisterne schal yelde the prijs of the werk beestis; forsothe that that is deed schal be his.
Exodus 21.35 (Wycliffe),Wycliffe,Old Testament,Exodus,21,35,"If another mannus oxe woundith the oxe of another man, and he is deed, thei schulen sille the quyke oxe, and thei schulen departe the prijs; forsothe thei schulen departe bitwixe hem the karkeis of the deed oxe."
Exodus 21.36 (Wycliffe),Wycliffe,Old Testament,Exodus,21,36,"Forsothe if his lord wiste, that the oxe was a puttere fro yistirdai and the thridde dai ago, and kepte not him, he schal yelde oxe for oxe, and he schal take the hool carkeys."
Exodus 22.1 (Wycliffe),Wycliffe,Old Testament,Exodus,22,1,"If ony man stelith a scheep, ether oxe, and sleeth, ether sillith, he schal restore fiue oxen for oon oxe, and foure scheep for o scheep."
Exodus 22.2 (Wycliffe),Wycliffe,Old Testament,Exodus,22,2,"And if a nyyt theef brekynge an hows, ether vndurmynynge, is foundun, and is deed bi a wounde takun, the smytere schal not be gilti of blood;"
Exodus 22.3 (Wycliffe),Wycliffe,Old Testament,Exodus,22,3,"that if he dide this whanne the sunne was rysun, he dide man sleyng, and he schal die. If a theef hath not that, that he schal yelde for thefte, he schal be seeld;"
Exodus 22.4 (Wycliffe),Wycliffe,Old Testament,Exodus,22,4,"if that thing that he staal, is foundun quyk at hym, ether oxe, ether asse, ether scheep, he schal restore the double."
Exodus 22.5 (Wycliffe),Wycliffe,Old Testament,Exodus,22,5,"If a man harmeth a feeld, ethir vyner, and suffrith his beeste, that it waaste othere mennus thingis, he schal restore for the valu of harm, what euer beste thing he hath in his feeld, ethir vyner."
Exodus 22.6 (Wycliffe),Wycliffe,Old Testament,Exodus,22,6,"If fier goith out, and fyndith eeris of corn, and catchith heepis of corn, ethir cornes stondynge in feeldis, he that kyndlide the fier schal yeelde the harm."
Exodus 22.7 (Wycliffe),Wycliffe,Old Testament,Exodus,22,7,"If a man bitakith in to kepyng monei to a freend, ether a vessel in to keping, and it is takun awey bi thefte fro hym that resseyuede, if the theef is foundun, he schal restore the double."
Exodus 22.8 (Wycliffe),Wycliffe,Old Testament,Exodus,22,8,"If the theef is hid, the lord of the hows schal be brouyt to goddis, that is, iugis, and he schal swere, that he helde not forth the hond in to the thing of his neiybore,"
Exodus 22.9 (Wycliffe),Wycliffe,Old Testament,Exodus,22,9,"to do fraude; as wel in oxe, as in asse, and in scheep, and in clooth; and what euer thing may brynge in harm, the cause of euer eithir schal come to goddis, and if thei demen, he schal restore the double to his neiybore."
Exodus 22.10 (Wycliffe),Wycliffe,Old Testament,Exodus,22,10,"If ony man bitakith to his neiybore oxe, asse, scheep, and al werk beeste to kepyng, and it is deed, ether is maad feble, ethir is takun of enemyes, and no man seeth this,"
Exodus 22.11 (Wycliffe),Wycliffe,Old Testament,Exodus,22,11,"an ooth schal be in the myddis, that he helde not forth the hond to the thing of his neiybore; and the lord schal resseyue the ooth, and he schal not be compellid to yelde."
Exodus 22.12 (Wycliffe),Wycliffe,Old Testament,Exodus,22,12,"That if it is takun awei bi thefte, he schal restore the harm to the lord;"
Exodus 22.13 (Wycliffe),Wycliffe,Old Testament,Exodus,22,13,"if it is etun of a beeste, he schal brynge to the lord that that is slayn, and he schal not restore."
Exodus 22.14 (Wycliffe),Wycliffe,Old Testament,Exodus,22,14,"He that axith of his neiybore ony thing of these bi borewyng, and it is feblid, ether deed, while the lord is not present, he schal be constreyned to yelde; that if the lord is in presence,"
Exodus 22.15 (Wycliffe),Wycliffe,Old Testament,Exodus,22,15,"he schal not restore, moost if it cam hirid, for the meede of his werk."
Exodus 22.16 (Wycliffe),Wycliffe,Old Testament,Exodus,22,16,"If a man disseyueth a virgyn not yit weddid, and slepith with hir, he schal yyue dower to hir, and schal haue hir wijf."
Exodus 22.17 (Wycliffe),Wycliffe,Old Testament,Exodus,22,17,"If the fadir of the virgyn nyle yyue, he schal yelde money, bi the maner of dower, which virgyns weren wont to take."
Exodus 22.18 (Wycliffe),Wycliffe,Old Testament,Exodus,22,18,Thou schalt not suffre witchis to lyue.
Exodus 22.19 (Wycliffe),Wycliffe,Old Testament,Exodus,22,19,"He that doith letcherie with a beeste, die by deeth."
Exodus 22.20 (Wycliffe),Wycliffe,Old Testament,Exodus,22,20,"He that offrith to goddis, out takun to the Lord aloone, be he slayn."
Exodus 22.21 (Wycliffe),Wycliffe,Old Testament,Exodus,22,21,"Thou schalt not make sory a comelyng, nether thou schalt turmente hym; for also ye weren comelyngis in the lond of Egipt."
Exodus 22.22 (Wycliffe),Wycliffe,Old Testament,Exodus,22,22,"Ye schulen not anoye a widewe, and a fadirles ethir modirles child."
Exodus 22.23 (Wycliffe),Wycliffe,Old Testament,Exodus,22,23,"If ye hirten hem, thei schulen crye to me, and Y schal here the cry of hem,"
Exodus 22.24 (Wycliffe),Wycliffe,Old Testament,Exodus,22,24,"and my greet veniaunce schal haue indignacioun, and Y schal smyte you with swerd, and youre wyues schulen be widewis, and youre sones schulen be fadirles."
Exodus 22.25 (Wycliffe),Wycliffe,Old Testament,Exodus,22,25,"If thou yyuest money to loone to my pore puple, that dwellith with thee, thou schalt not constreyne hym, as an extorsioner doith, nether thou schalt oppresse hym by vsuris."
Exodus 22.26 (Wycliffe),Wycliffe,Old Testament,Exodus,22,26,"If thou takist of thi neiybore a wed a clooth, thou schalt yelde to hym bifore the goyng doun of the sunne;"
Exodus 22.27 (Wycliffe),Wycliffe,Old Testament,Exodus,22,27,"for that aloone is the cloothing of his fleisch, with which he is hilid, nether he hath another, in which he slepith; if he crieth to me, Y schal here hym; for Y am mercyful."
Exodus 22.28 (Wycliffe),Wycliffe,Old Testament,Exodus,22,28,"Thou schalt not bacbyte goddis, and thou schalt not curse the prince of thi puple."
Exodus 22.29 (Wycliffe),Wycliffe,Old Testament,Exodus,22,29,"Thou schalt not tarye to offre to the Lord thi tithis, and firste fruytis. Thou schalt yyue to me the firste gendrid of thi sones;"
Exodus 22.30 (Wycliffe),Wycliffe,Old Testament,Exodus,22,30,"also of oxen, and of scheep thou schalt do in lijk maner; seuene daies be he with his modir, in the eiytithe dai thou schalt yelde hym to me."
Exodus 22.31 (Wycliffe),Wycliffe,Old Testament,Exodus,22,31,"Ye schulen be holi men to me; ye schulen not ete fleisch which is bifore taastid of beestis, but ye schulen caste forth to houndis."
Exodus 23.1 (Wycliffe),Wycliffe,Old Testament,Exodus,23,1,"Thou schalt not resseyue a vois of leesyng, nether thou schalt ioyne thin hond, that thou seie fals witnessyng for a wickid man."
Exodus 23.2 (Wycliffe),Wycliffe,Old Testament,Exodus,23,2,"Thou schalt not sue the cumpanye to do yuel, nether thou schalt ascente to the sentence of ful many men in doom, that thou go awey fro treuthe."
Exodus 23.3 (Wycliffe),Wycliffe,Old Testament,Exodus,23,3,"Also thou schalt not haue mercy of a pore man in a cause, ethir doom."
Exodus 23.4 (Wycliffe),Wycliffe,Old Testament,Exodus,23,4,"If thou meetist the oxe of thin enemye, ethir the asse errynge, lede thou ayen to hym."
Exodus 23.5 (Wycliffe),Wycliffe,Old Testament,Exodus,23,5,"If thou seest that the asse of hym that hatith thee liggyth vndir a burthun, thou schalt not passe, but thou schalt reise with hym."
Exodus 23.6 (Wycliffe),Wycliffe,Old Testament,Exodus,23,6,Thou schalt not bowe in the doom of a pore man.
Exodus 23.7 (Wycliffe),Wycliffe,Old Testament,Exodus,23,7,"Thou schalt fle a lesyng. Thou schalt not sle an innocent man, and iust; for Y am aduersarie to a wickid man."
Exodus 23.8 (Wycliffe),Wycliffe,Old Testament,Exodus,23,8,"Take thou not yiftis, that blynden also prudent men, and destryen the wordys of iust men."
Exodus 23.9 (Wycliffe),Wycliffe,Old Testament,Exodus,23,9,"Thou schalt not be diseseful to a pilgrym, for ye knowen the soulis of comelyngis, for also ye weren pilgryms in the lond of Egipt."
Exodus 23.10 (Wycliffe),Wycliffe,Old Testament,Exodus,23,10,"Sixe yeer thou schalt sowe thi lond, and thou schalt gadre fruytis therof;"
Exodus 23.11 (Wycliffe),Wycliffe,Old Testament,Exodus,23,11,"forsothe in the seuenthe yeer thou schalt leeue it, and schalt make to reste, that the pore men of thi puple ete, and what euer is residue, the beestis of the feeld ete; so thou schalt do in thi vyner, and in place of olyue trees."
Exodus 23.12 (Wycliffe),Wycliffe,Old Testament,Exodus,23,12,"Sixe dayes thou schalt worche, in the seuenthe dai thou schalt ceesse, that thin oxe and asse reste, and the sone of thin handmaide, and the comelyng be refreischid."
Exodus 23.13 (Wycliffe),Wycliffe,Old Testament,Exodus,23,13,"Kepe ye alle thingis, whiche Y seide to you; and ye schulen not swere bi the name of alien goddis, nether it schal be herd of youre mouth."
Exodus 23.14 (Wycliffe),Wycliffe,Old Testament,Exodus,23,14,In thre tymes bi alle yeeris ye schulen halewe feestis to me.
Exodus 23.15 (Wycliffe),Wycliffe,Old Testament,Exodus,23,15,"Thou schalt kepe the solempnyte of therf looues; seuene daies thou schalt ete therf breed, as Y comaundide to thee, in the tyme of monethe of newe thingis, whanne thou yedist out of Egipt; thou schalt not appere voide in my siyt."
Exodus 23.16 (Wycliffe),Wycliffe,Old Testament,Exodus,23,16,"And thou schalt kepe the solempnete of the monethe of the firste thingis of thi werk, what euer thingis thou hast sowe in the feeld. Also thou schalt kepe the solempnyte in the goyng out of the yeer, whanne thou hast gaderid all thi fruytis of the feeld."
Exodus 23.17 (Wycliffe),Wycliffe,Old Testament,Exodus,23,17,Thries in the yeer al thi male kynde schal appere bifore thi Lord God.
Exodus 23.18 (Wycliffe),Wycliffe,Old Testament,Exodus,23,18,Thou schalt not offre the blood of thi slayn sacrifice on sour douy; nether the fatnesse of my solempnete schal dwelle til to the morewtid.
Exodus 23.19 (Wycliffe),Wycliffe,Old Testament,Exodus,23,19,Thou schalt bere the firste thingis of the fruytis of thi lond in to the hows of thi Lord God. Thou schalt not sethe a kide in the mylke of his modir.
Exodus 23.20 (Wycliffe),Wycliffe,Old Testament,Exodus,23,20,"Lo! Y schal sende myn aungel, that schal go bifore thee, and schal kepe in the weie, and schal lede to the place which Y haue maad redi to thee."
Exodus 23.21 (Wycliffe),Wycliffe,Old Testament,Exodus,23,21,"Take thou hede to hym, and here thou his vois, nether gesse thou hym to be dispisid; for he schal not foryyue, whanne thou synnest, and my name is in him."
Exodus 23.22 (Wycliffe),Wycliffe,Old Testament,Exodus,23,22,"For if thou herest his vois, and doist alle thingis whiche Y speke, Y schal be enemy to thin enemyes, and Y schal turment hem, that turmenten thee;"
Exodus 23.23 (Wycliffe),Wycliffe,Old Testament,Exodus,23,23,"and myn aungel schal go bifore thee, and he schal lede yn thee to Amorrei, and Ethei, and Ferezei, and Cananey, and Euey, and Jebusei, whiche Y schal breke."
Exodus 23.24 (Wycliffe),Wycliffe,Old Testament,Exodus,23,24,"Thou schalt not onoure the goddis of hem, nether thou schalt worschipe hem; thou schalt not do the werkis of hem, but thou schalt destrie the goddis, and thou schalt breke the ymagis of hem."
Exodus 23.25 (Wycliffe),Wycliffe,Old Testament,Exodus,23,25,"And ye schulen serue to youre Lord God, that Y blesse thi looues, and watris, and do awei sikenesse fro the myddis of thee;"
Exodus 23.26 (Wycliffe),Wycliffe,Old Testament,Exodus,23,26,"neithir a womman vnfruytful, neither bareyn, schal be in thi lond; Y schal fille the noumbre of thi daies."
Exodus 23.27 (Wycliffe),Wycliffe,Old Testament,Exodus,23,27,"Y schal sende my drede in to thi biforgoyng, and Y schal sle al the puple, to which thou schalt entre, and Y schal turne the backis of alle thin enemyes bifore thee;"
Exodus 23.28 (Wycliffe),Wycliffe,Old Testament,Exodus,23,28,"and Y schal sende out bifore scrabrouns, that schulen dryue awei Euey, and Cananey, and Ethei, bifore that thou entre."
Exodus 23.29 (Wycliffe),Wycliffe,Old Testament,Exodus,23,29,"Y schal not caste hem out fro thi face in o yeer, lest the lond be turned in to wildirnesse, and beestis encreesse ayens thee;"
Exodus 23.30 (Wycliffe),Wycliffe,Old Testament,Exodus,23,30,"litil and litil I schal caste hem out fro thi siyt, til thou be encreessid, and welde the loond."
Exodus 23.31 (Wycliffe),Wycliffe,Old Testament,Exodus,23,31,"Forsothe Y schal sette thi termys fro the reed see til to the see of Palestyns, and fro desert til to the flood. Y schal yyue to youre hondis the dwelleris of the lond, and Y schal caste hem out fro youre siyt;"
Exodus 23.32 (Wycliffe),Wycliffe,Old Testament,Exodus,23,32,"thou schalt not make boond of pees with hem, nethir with the goddis of hem."
Exodus 23.33 (Wycliffe),Wycliffe,Old Testament,Exodus,23,33,"Dwelle thei not in thi lond, lest perauenture thei make thee to do synne ayens me, yf thou seruest her goddis, which thing certis schal be to thee in to sclaundir."
Exodus 24.1 (Wycliffe),Wycliffe,Old Testament,Exodus,24,1,"Also he seide to Moises, Stie thou to the Lord, thou, and Aaron, and Nadab, and Abyu, and seuenti eldere men of Israel; and ye schulen worschipe afer,"
Exodus 24.2 (Wycliffe),Wycliffe,Old Testament,Exodus,24,2,"and Moises aloone stie to the Lord, and thei schulen not neiye, nether the puple schal stie with hym."
Exodus 24.3 (Wycliffe),Wycliffe,Old Testament,Exodus,24,3,"Therfore Moises cam, and telde to the puple alle the wordis and domes of the Lord; and al the puple answeride with o vois, We schulen do alle the wordis of the Lord, whiche he spak."
Exodus 24.4 (Wycliffe),Wycliffe,Old Testament,Exodus,24,4,"Forsothe Moises wroot alle the wordis of the Lord; and he roos eerli, and bildide an auter to the Lord at the rootis of the hil, and he bildide twelue titlis bi twelue lynagis of Israel."
Exodus 24.5 (Wycliffe),Wycliffe,Old Testament,Exodus,24,5,"And he sente yonge men of the sones of Israel, and thei offriden brent sacrifices, and thei offriden pesible sacrifices to the Lord, twelue calues."
Exodus 24.6 (Wycliffe),Wycliffe,Old Testament,Exodus,24,6,"And so Moises took half the part of the blood, and sente in to grete cuppis; forsothe he schedde the residue part on the auter."
Exodus 24.7 (Wycliffe),Wycliffe,Old Testament,Exodus,24,7,"And he took the book of the boond of pees, and redde, while the puple herde; whiche seiden, We schulen do alle thingis which the Lord spak, and we schulen be obedient."
Exodus 24.8 (Wycliffe),Wycliffe,Old Testament,Exodus,24,8,"Forsothe he took, and sprengide the blood on the puple, and seide, This is the blood of the boond of pees, which the Lord couenauntide with yow on alle these wordis."
Exodus 24.9 (Wycliffe),Wycliffe,Old Testament,Exodus,24,9,"And Moises, and Aaron, and Nadab, and Abyu, and seuenti of the eldere men of Israel stieden,"
Exodus 24.10 (Wycliffe),Wycliffe,Old Testament,Exodus,24,10,"and seiyen God of Israel, vndur hise feet, as the werk of safire stoon, and as heuene whanne it is cleer."
Exodus 24.11 (Wycliffe),Wycliffe,Old Testament,Exodus,24,11,"And he sente not his hond on hem of the sones of Israel, that hadden go fer awei; and thei sien God, and eeten and drunkun."
Exodus 24.12 (Wycliffe),Wycliffe,Old Testament,Exodus,24,12,"Forsothe the Lord seide to Moises, Stie thou to me in to the hil, and be thou there, and Y schal yyue to thee tablis of stoon, and the lawe, and comaundementis, whiche Y haue write, that thou teche the children of Israel."
Exodus 24.13 (Wycliffe),Wycliffe,Old Testament,Exodus,24,13,"Moises and Josue his mynystre risen, and Moises stiede in to the hil of God,"
Exodus 24.14 (Wycliffe),Wycliffe,Old Testament,Exodus,24,14,"and seide to the eldere men, Abide ye here, til we turnen ayen to you; ye han Aaron and Hur with you, if ony thing of questioun is maad, ye schulen telle to hem."
Exodus 24.15 (Wycliffe),Wycliffe,Old Testament,Exodus,24,15,"And whanne Moises hadde stied,"
Exodus 24.16 (Wycliffe),Wycliffe,Old Testament,Exodus,24,16,"a cloude hilide the hil, and the glorie of the Lord dwellide on Synai, and kyueride it with a cloude sixe daies; forsothe in the seuenthe dai the Lord clepide hym fro the myddis of the cloude; forsothe the licnesse of glorie of the Lord"
Exodus 24.17 (Wycliffe),Wycliffe,Old Testament,Exodus,24,17,was as fier brennynge on the cop of the hil in the siyt of the sones of Israel.
Exodus 24.18 (Wycliffe),Wycliffe,Old Testament,Exodus,24,18,"And Moises entride into the myddis of the cloude, and stiede in to the hil, and he was there fourti daies and fourti nyytis."
Exodus 25.1 (Wycliffe),Wycliffe,Old Testament,Exodus,25,1,"And the Lord spak to Moises, and seide, Speke thou to the sones of Israel,"
Exodus 25.2 (Wycliffe),Wycliffe,Old Testament,Exodus,25,2,"that thei take to me the firste fruytis; of ech man that offrith wilfuli, ye schulen take tho."
Exodus 25.3 (Wycliffe),Wycliffe,Old Testament,Exodus,25,3,"Forsothe these thingis it ben, whiche ye schulen take, gold, and siluer, and bras, iacynt,"
Exodus 25.4 (Wycliffe),Wycliffe,Old Testament,Exodus,25,4,"and purpur, and reed silk twies died, and bijs, heeris of geet, and skynnes of wetheris maad reed,"
Exodus 25.5 (Wycliffe),Wycliffe,Old Testament,Exodus,25,5,"and skynnes of iacynt,"
Exodus 25.6 (Wycliffe),Wycliffe,Old Testament,Exodus,25,6,"and trees of Sechym, and oile to liytis to be ordeyned, swete smellynge spiceries in to oynement, and encensis of good odour,"
Exodus 25.7 (Wycliffe),Wycliffe,Old Testament,Exodus,25,7,"onochym stoonys, and gemmes to ourne ephod, and the racional."
Exodus 25.8 (Wycliffe),Wycliffe,Old Testament,Exodus,25,8,"And thei schulen make a seyntuarie to me, and Y schal dwelle in the myddis of hem, bi al the licnesse of the tabernacle,"
Exodus 25.9 (Wycliffe),Wycliffe,Old Testament,Exodus,25,9,"which Y schal schewe to thee, and of alle the vessels of ournyng therof."
Exodus 25.10 (Wycliffe),Wycliffe,Old Testament,Exodus,25,10,"And thus ye schulen make it; ioyne ye to gidere an arke of the trees of Sechym, whos lengthe haue twey cubitis and an half, the broodnesse haue a cubit and half, the hiynesse haue in lijk maner a cubit and half."
Exodus 25.11 (Wycliffe),Wycliffe,Old Testament,Exodus,25,11,"And thou schalt ouergilde it with clenneste gold with ynne and with out forth; and thou schalt make a goldun crowne aboue bi cumpas,"
Exodus 25.12 (Wycliffe),Wycliffe,Old Testament,Exodus,25,12,"and foure goldun cerclis, whiche thou schalt sette bi foure corneris of the arke; twei ceerclis be in o syde, and twei cerclis in the tother side."
Exodus 25.13 (Wycliffe),Wycliffe,Old Testament,Exodus,25,13,"Also thou schalt make barris of the trees of Sechym, and thou schalt hile tho with gold,"
Exodus 25.14 (Wycliffe),Wycliffe,Old Testament,Exodus,25,14,"and thou schalt brynge yn bi the cerclis that ben in the sidis of the arke,"
Exodus 25.15 (Wycliffe),Wycliffe,Old Testament,Exodus,25,15,"that it be borun in tho, whiche schulen euere be in the ceerclis, nether schulen ony tyme be drawun out of thoo."
Exodus 25.16 (Wycliffe),Wycliffe,Old Testament,Exodus,25,16,"And thou schalt putte in to the arke the witnessing, which Y schal yyue to thee."
Exodus 25.17 (Wycliffe),Wycliffe,Old Testament,Exodus,25,17,"And thou schalt make a propiciatorie of clenneste gold; that is a table hilinge the arke; the lengthe therof schal holde twei cubitis and an half, the broodnesse schal holde a cubit and half."
Exodus 25.18 (Wycliffe),Wycliffe,Old Testament,Exodus,25,18,"Also thou schalt make on euer eithir side of Goddis answeryng place twei cherubyns of gold, and betun out with hamer;"
Exodus 25.19 (Wycliffe),Wycliffe,Old Testament,Exodus,25,19,"o cherub be in o syde of Goddis answeryng place, and the tother in the tother side;"
Exodus 25.20 (Wycliffe),Wycliffe,Old Testament,Exodus,25,20,"hele thei euer either side of the propiciatorie, and holde thei forth wyngis, and hile thei Goddis answeryng place; and biholde thei hem silf to gidere, while the faces ben turned in to the propiciatorie, with which the arke of the Lord schal be hilid,"
Exodus 25.21 (Wycliffe),Wycliffe,Old Testament,Exodus,25,21,"in which arke thou schalt putte the witnessyng, which Y schal yyue to thee."
Exodus 25.22 (Wycliffe),Wycliffe,Old Testament,Exodus,25,22,"Fro thennus Y schal comaunde, and schal speke to thee aboue the propiciatorie, that is, fro the myddis of twei cherubyns, that schulen be on the arke of witnessyng, alle thingis whiche Y schal comaunde bi thee to the sones of Israel."
Exodus 25.23 (Wycliffe),Wycliffe,Old Testament,Exodus,25,23,"Also thou schalt make a boord of the trees of Sechym, hauinge twei cubitis of lengthe, and a cubit in broodnesse, and a cubit and half in hiyenesse."
Exodus 25.24 (Wycliffe),Wycliffe,Old Testament,Exodus,25,24,"And thou schalt ouergilde the bord with purest gold, and thou schalt make to it a goldun brynke bi cumpas;"
Exodus 25.25 (Wycliffe),Wycliffe,Old Testament,Exodus,25,25,"and thou schalt make to that brynke a coroun rasid bitwixe foure fyngris hiy, and thou schalt make on that another lytil goldun coroun."
Exodus 25.26 (Wycliffe),Wycliffe,Old Testament,Exodus,25,26,"And thou schalt make redi foure goldun cerclis, and thou schalt put thoo in foure corners of the same boord, bi alle feet."
Exodus 25.27 (Wycliffe),Wycliffe,Old Testament,Exodus,25,27,"Vndur the coroun schulen be goldun cerclis, that the barris be put thorou tho, and that the boord may be borun."
Exodus 25.28 (Wycliffe),Wycliffe,Old Testament,Exodus,25,28,"Thou schalt make tho barris of the trees of Sechym, and thou schalt cumpas with gold to bere the boord."
Exodus 25.29 (Wycliffe),Wycliffe,Old Testament,Exodus,25,29,"And thou schalt make redi vessels of vynegre, and viols, cenceris, and cuppis of pureste gold, in whiche fletynge sacrifices schulen be offrid."
Exodus 25.30 (Wycliffe),Wycliffe,Old Testament,Exodus,25,30,"And thou schalt sette on the boord looues of proposicioun, in my siyt euere."
Exodus 25.31 (Wycliffe),Wycliffe,Old Testament,Exodus,25,31,"And thou schalt make a candilstike betun forth with hamer, of clenneste gold, and thou schalt make the schaft therof, and yerdis, cuppis, and litle rundelis, and lilies comynge forth therof."
Exodus 25.32 (Wycliffe),Wycliffe,Old Testament,Exodus,25,32,"Sixe yerdis schulen go out of the sidis, thre of o side, and thre of the tother."
Exodus 25.33 (Wycliffe),Wycliffe,Old Testament,Exodus,25,33,"Thre cuppis as in the maner of a note bi ech yerde, and litle rundelis to gidere, and a lilie, and in lijk maner thre cuppis at the licnesse of a note in the tother, and litle rundelis togidere, and a lilie; this schal be the werk of sixe yerdis, that schulen be brouyt forth of the schaft."
Exodus 25.34 (Wycliffe),Wycliffe,Old Testament,Exodus,25,34,"Forsothe in thilke candilstik e schulen be foure cuppis in the maner of a note, and litle rundels and lilies by ech cuppe;"
Exodus 25.35 (Wycliffe),Wycliffe,Old Testament,Exodus,25,35,"and litle rundelis schulen be vndir twey yerdis bi thre places, whiche yerdis to gidere ben maad sixe, comynge forth of o schaft; and therfor the litle rundelis and yerdis"
Exodus 25.36 (Wycliffe),Wycliffe,Old Testament,Exodus,25,36,"therof schulen be alle betun out with hamer, of clenneste gold."
Exodus 25.37 (Wycliffe),Wycliffe,Old Testament,Exodus,25,37,"And thou schalt make seuene lanternes, and thou schalt sette tho on the candilstike, that tho schyne euene ayens."
Exodus 25.38 (Wycliffe),Wycliffe,Old Testament,Exodus,25,38,"Also tongis to do out the snottis, and where tho thingis, that ben snottid out, ben quenchid, be maad of clenneste gold."
Exodus 25.39 (Wycliffe),Wycliffe,Old Testament,Exodus,25,39,Al the weiyt of the candilstike with alle hise vesselis schal haue a talent of clennest gold.
Exodus 25.40 (Wycliffe),Wycliffe,Old Testament,Exodus,25,40,"Biholde thou, and make bi the saumpler, which ys schewide to thee in the hil."
Exodus 26.1 (Wycliffe),Wycliffe,Old Testament,Exodus,26,1,"Forsothe the tabernacle schal be maad thus; thou schalt make ten curtyns of bijs foldyd ayen, and of iacynt, of purpur, and of reed silk twies died, dyuersid bi broidery werk."
Exodus 26.2 (Wycliffe),Wycliffe,Old Testament,Exodus,26,2,"The lengthe of o curteyn schal haue eiyte and twenti cubitis, the broodnesse schal be of foure cubitis; alle tentis schulen be maad of o mesure."
Exodus 26.3 (Wycliffe),Wycliffe,Old Testament,Exodus,26,3,"Fyue curtyns schulen be ioyned to hem silf to gidere, and othere fiue cleue to gidere bi lijk boond."
Exodus 26.4 (Wycliffe),Wycliffe,Old Testament,Exodus,26,4,"Thou schalt make handels of iacynt in the sidis, and hiynessis of curtyns, that tho moun be couplid to gidere."
Exodus 26.5 (Wycliffe),Wycliffe,Old Testament,Exodus,26,5,"A curteyn schal haue fyfti handlis in euer eithir part, so set yn, that an handle come ayen an handle, and the toon may be schappid to the tothir."
Exodus 26.6 (Wycliffe),Wycliffe,Old Testament,Exodus,26,6,"And thou schalt make fifti goldun ryngis, bi whiche the veilis of curteyns schulen be ioyned, that o tabernacle be maad."
Exodus 26.7 (Wycliffe),Wycliffe,Old Testament,Exodus,26,7,Also thou schalt make enleuene saies to kyuere the hilyng of the tabernacle;
Exodus 26.8 (Wycliffe),Wycliffe,Old Testament,Exodus,26,8,"the lengthe of o say schal haue thretti cubitis, and the breed schal haue foure cubitis; euene mesure schal be of alle saies."
Exodus 26.9 (Wycliffe),Wycliffe,Old Testament,Exodus,26,9,"Of which thou schalt ioyne fyue by hem silf, and thou schalt couple sixe to hem silf togidere, so that thou double the sixte say in the frount of the roof."
Exodus 26.10 (Wycliffe),Wycliffe,Old Testament,Exodus,26,10,"And thou schalt make fifti handles in the hemme of o say, that it may be ioyned with the tother; and thou schalt make fifti handles in the hemme of the tothir say, that it be couplid with the tothir;"
Exodus 26.11 (Wycliffe),Wycliffe,Old Testament,Exodus,26,11,"thou schalt make fifti fastnyngis of bras, bi whiche the handles schulen be ioyned to gidere, that oon hylyng be maad of alle."
Exodus 26.12 (Wycliffe),Wycliffe,Old Testament,Exodus,26,12,"Sotheli that that is residue in the saies, that ben maad redi to the hilyng, that is, o sai whych is more, of the myddis therof thou schalt hile the hyndrere part of the tabernacle; and a cubit schal hange on o part,"
Exodus 26.13 (Wycliffe),Wycliffe,Old Testament,Exodus,26,13,"and the tother cubit on the tother part, which cubit is more in the lengthe of saies, and schal hile euer either syde of the tabernacle."
Exodus 26.14 (Wycliffe),Wycliffe,Old Testament,Exodus,26,14,"And thou schalt make another hilyng to the roof, of skynnes of wetheres maad reed, and ouer this thou schalt make eft anothir hilyng of skynnes of iacynt."
Exodus 26.15 (Wycliffe),Wycliffe,Old Testament,Exodus,26,15,"Also thou schalt make stondynge tablis of the tabernacle, of the trees of Sechym,"
Exodus 26.16 (Wycliffe),Wycliffe,Old Testament,Exodus,26,16,"whiche tablis schulen haue ech bi hem silf ten cubitis in lengthe, and in brede a cubit and half."
Exodus 26.17 (Wycliffe),Wycliffe,Old Testament,Exodus,26,17,"Forsothe twei dentyngis schulen be in the sidis of a table, bi which a table schal be ioyned to another table; and in this maner alle the tablis schulen be maad redi."
Exodus 26.18 (Wycliffe),Wycliffe,Old Testament,Exodus,26,18,"Of whiche tablis twenti schulen be in the myddai side, that goith to the south;"
Exodus 26.19 (Wycliffe),Wycliffe,Old Testament,Exodus,26,19,"to whiche tablis thou schalt yete fourti silueren foundementis, that twei foundementis be set vndir ech table, bi twei corneris."
Exodus 26.20 (Wycliffe),Wycliffe,Old Testament,Exodus,26,20,"In the secounde side of the tabernacle, that goith to the north, schulen be twenti tablis, hauynge fourti silueren foundementis; twei foundementis schulen be set vndir ech table."
Exodus 26.21 (Wycliffe),Wycliffe,Old Testament,Exodus,26,21,Sotheli at the west coost of the tabernacle thou schalt make sixe tablis;
Exodus 26.22 (Wycliffe),Wycliffe,Old Testament,Exodus,26,22,"and eft thou schalt make tweine othere tablis,"
Exodus 26.23 (Wycliffe),Wycliffe,Old Testament,Exodus,26,23,that schulen be reisid in the corneris bihynde the bak of the taberancle;
Exodus 26.24 (Wycliffe),Wycliffe,Old Testament,Exodus,26,24,"and the tablis schulen be ioyned to hem silf fro bynethe til to aboue, and o ioynyng schal withholde alle the tablis. And lijk ioynyng schal be kept to the twei tablis, that schulen be set in the corneris,"
Exodus 26.25 (Wycliffe),Wycliffe,Old Testament,Exodus,26,25,"and tho schulen be eiyte tablis to gidere; the siluerne foundementis of tho schulen be sixtene, while twei foundementis ben rikenyd bi o table."
Exodus 26.26 (Wycliffe),Wycliffe,Old Testament,Exodus,26,26,"Thou schalt make also fyue barris of trees of Sechym, to holde togidere the tablis in o side of the tabernacle,"
Exodus 26.27 (Wycliffe),Wycliffe,Old Testament,Exodus,26,27,"and fyue othere barris in the tother side, and of the same noumbre at the west coost;"
Exodus 26.28 (Wycliffe),Wycliffe,Old Testament,Exodus,26,28,whiche barris schulen be put thorou the myddil tablis fro the toon ende til to the tothir.
Exodus 26.29 (Wycliffe),Wycliffe,Old Testament,Exodus,26,29,"And thou schalt ouergilde tho tablis, and thou schalt yete goldun ryngis in tho, bi whiche ryngis, the barris schulen holde togidere the werk of tablis, whyche barris thou schalt hile with goldun platis."
Exodus 26.30 (Wycliffe),Wycliffe,Old Testament,Exodus,26,30,"And thou schalt reise the tabernacle, bi the saumpler that was schewid to thee in the hil."
Exodus 26.31 (Wycliffe),Wycliffe,Old Testament,Exodus,26,31,"Thou schalt make also a veil of iacynt, and purpur, and of reed silk twies died, and of bijs foldid ayen bi broideri werk, and wouun to gidere bi fair dyuersite;"
Exodus 26.32 (Wycliffe),Wycliffe,Old Testament,Exodus,26,32,"which veil thou schalt hange bifor foure pileris of the trees of Sechym; and sotheli tho pileris schulen be ouergildid; and tho schulen haue goldun heedis, but foundementis of siluer."
Exodus 26.33 (Wycliffe),Wycliffe,Old Testament,Exodus,26,33,"Forsothe the veil schal be set in bi the cerclis, with ynne which veil thou schalt sette the arke of witnessyng, wherbi the seyntuarye and the seyntuaries of seyntuarie schulen be departid."
Exodus 26.34 (Wycliffe),Wycliffe,Old Testament,Exodus,26,34,"And thou schalt sette the propiciatorie on the arke of witnessyng, in to the hooli of hooli thingis;"
Exodus 26.35 (Wycliffe),Wycliffe,Old Testament,Exodus,26,35,"and thou schalt sette a boord with out the veil, and ayens the boord thou schalt sette the candilstike in the south side of the tabernacle; for the bord schal stonde in the north side."
Exodus 26.36 (Wycliffe),Wycliffe,Old Testament,Exodus,26,36,"Thou schalt make also a tente in the entryng of the tabernacle, of iacynt, and purpur, and of reed selk twies died, and of bijs foldid ayen bi broidery werk."
Exodus 26.37 (Wycliffe),Wycliffe,Old Testament,Exodus,26,37,"And thou schalt ouergilde fyue pileris of trees of Sechym, bifor whiche pileris the tente schal be led, of whiche pileris the heedis schulen be of gold, and the foundementis of bras."
Exodus 27.1 (Wycliffe),Wycliffe,Old Testament,Exodus,27,1,"Also thou schalt make an auter of the trees of Sechym, which schal haue fyue cubitis in lengthe, and so many in brede, that is, sqware, and thre cubitis in heiythe."
Exodus 27.2 (Wycliffe),Wycliffe,Old Testament,Exodus,27,2,Forsothe hornes schulen be bi foure corneris therof; and thou schalt hile it with bras.
Exodus 27.3 (Wycliffe),Wycliffe,Old Testament,Exodus,27,3,"And thou schalt make in to the vsis of the auter pannes, to resseyue aischis, and tongis, and fleisch hookis, and resettis of fyris; thou schalt make alle vessilis of bras."
Exodus 27.4 (Wycliffe),Wycliffe,Old Testament,Exodus,27,4,"And thou schalt make a brasun gridele in the maner of a net, and bi four corneris therof schulen be foure brasun ryngis,"
Exodus 27.5 (Wycliffe),Wycliffe,Old Testament,Exodus,27,5,whiche thou schalt putte vndur the yrun panne of the auter; and the gridele schal be til to the myddis of the auter.
Exodus 27.6 (Wycliffe),Wycliffe,Old Testament,Exodus,27,6,"And thou schalt make twey barris of the auter, of the trees of Sechym, whiche barris thou schalt hile with platis of bras;"
Exodus 27.7 (Wycliffe),Wycliffe,Old Testament,Exodus,27,7,"and thou schalt lede yn the barris bi the cerclis, and tho schulen be on euer eithir side of the auter, to bere."
Exodus 27.8 (Wycliffe),Wycliffe,Old Testament,Exodus,27,8,"Thou schalt make that auter not massif, but voide, and holowe with ynne, as it was schewid to thee in the hil."
Exodus 27.9 (Wycliffe),Wycliffe,Old Testament,Exodus,27,9,"Also thou schalt make a large street of the tabernacle, in the maner of a chirche yeerd, in whos mydday coost ayens the south schulen be tentis of bijs foldid ayen; o side schal holde an hundrid cubitis in lengthe,"
Exodus 27.10 (Wycliffe),Wycliffe,Old Testament,Exodus,27,10,"and twenti pileris, with so many brasun foundementis, whiche pileris schulen haue silueren heedis with her grauyngis."
Exodus 27.11 (Wycliffe),Wycliffe,Old Testament,Exodus,27,11,"In lijk maner in the north side, bi the lengthe, schulen be tentis of an hundrid cubitis, twenti pileris, and brasun foundementis of the same noumbre; and the heedis of tho pileris with her grauyngis schulen be of siluer."
Exodus 27.12 (Wycliffe),Wycliffe,Old Testament,Exodus,27,12,"Forsothe in the breede of the large street, that biholdith to the west, schulen be tentis bi fifti cubitis, and ten pileris schulen be, and so many foundementis."
Exodus 27.13 (Wycliffe),Wycliffe,Old Testament,Exodus,27,13,"In that breede of the large street, that biholdith to the eest, schulen be fifti cubitis,"
Exodus 27.14 (Wycliffe),Wycliffe,Old Testament,Exodus,27,14,"in whiche the tentis of fiftene cubitis schulen be assigned to o side, and thre pileris, and so many foundementis;"
Exodus 27.15 (Wycliffe),Wycliffe,Old Testament,Exodus,27,15,"and in the tother side schulen be tentis holdynge fiftene cubitis, and thre pileris, and so many foundementis."
Exodus 27.16 (Wycliffe),Wycliffe,Old Testament,Exodus,27,16,"Forsothe in the entryng of the greet strete schal be maad a tente of twenti cubitis, of iacynt, and purpur, and of reed selk twies died, and of bijs foldid ayen bi broideri werk; it schal haue four pileris, with so many foundementis."
Exodus 27.17 (Wycliffe),Wycliffe,Old Testament,Exodus,27,17,"Alle the pileris of the grete street bi cumpas schulen be clothid with platis of siluer, with hedis of siluer, and with foundementis of bras."
Exodus 27.18 (Wycliffe),Wycliffe,Old Testament,Exodus,27,18,"The greet street schal ocupie an hundrid cubitis in lengthe, fifti in breede; the hiyenesse of the tente schal be of fiue cubitis; and it schal be maad of bijs foldid ayen; and it schal haue brasun foundementis."
Exodus 27.19 (Wycliffe),Wycliffe,Old Testament,Exodus,27,19,"Thou schalt make of bras alle the vesselis of the tabernacle, in to alle vsis and cerymonyes, as wel stakis therof, as of the greet street."
Exodus 27.20 (Wycliffe),Wycliffe,Old Testament,Exodus,27,20,"Comaunde thou to the sones of Israel, that thei brynge to thee the clenneste oile of the trees of olyues, and powned with a pestel, that a lanterne"
Exodus 27.21 (Wycliffe),Wycliffe,Old Testament,Exodus,27,21,"brenne euere in the tabernacle of witnessyng with out the veil, which is hangid in the tabernacle of witnessyng; and Aaron and hise sones schulen sette it, that it schyne bifore the Lord til the morewtid; it schal be euerlastynge worschiping bi her successiouns of the sones of Israel."
Exodus 28.1 (Wycliffe),Wycliffe,Old Testament,Exodus,28,1,"Also applie thou to thee Aaron, thi brother, with hise sones, fro the myddis of the sones of Israel, that Aaron, Nadab, and Abyu, Eleazar, and Ythamar, be set in preesthod to me."
Exodus 28.2 (Wycliffe),Wycliffe,Old Testament,Exodus,28,2,"And thou schalt make an hooli clooth to Aaron, thi brother, in to glorie and fairenesse."
Exodus 28.3 (Wycliffe),Wycliffe,Old Testament,Exodus,28,3,"And thou schalt speke to alle wise men in herte, whiche Y haue fillid with the spirit of prudence, that thei make clothis to Aaron, in whiche he schal be halewid, and schal mynystre to me."
Exodus 28.4 (Wycliffe),Wycliffe,Old Testament,Exodus,28,4,"Forsothe these schulen be the clothis, whiche thei schulen make; thei schulen make racional, and a clooth on the schuldris, a coote, and a streyt lynnun clooth, a mytre, and a girdil; hooli cloothis to Aaron, thi brother, and to hise sones, that thei be set in preesthod to me."
Exodus 28.5 (Wycliffe),Wycliffe,Old Testament,Exodus,28,5,"And thei schulen take gold, and iacynt, and purpur, and reed selk twies died, and bijs;"
Exodus 28.6 (Wycliffe),Wycliffe,Old Testament,Exodus,28,6,"forsothe thei schulen make the clooth on the schuldris of gold, and of iacynt, and purpur, and of reed selk twies died, and of bijs foldid ayen, bi broyderi werk of dyuerse colours."
Exodus 28.7 (Wycliffe),Wycliffe,Old Testament,Exodus,28,7,"It schal haue twey hemmes ioyned in euer either side of hiynessis, that tho go ayen in to oon."
Exodus 28.8 (Wycliffe),Wycliffe,Old Testament,Exodus,28,8,"Thilke weuyng, and al dyuersite of the werk schal be of gold, and iacynt, and purpur, and of reed selk twies died, and bijs foldis ayen."
Exodus 28.9 (Wycliffe),Wycliffe,Old Testament,Exodus,28,9,"And thou schalt take twei stoonys of onychym, and thou schalt graue in tho the names of the sones of Israel,"
Exodus 28.10 (Wycliffe),Wycliffe,Old Testament,Exodus,28,10,"sixe names in o stoon, and sixe othere in the tother stoon, bi the ordre of her birthe;"
Exodus 28.11 (Wycliffe),Wycliffe,Old Testament,Exodus,28,11,"bi the werk of a grauere, and bi the peyntyng of a man that ourneth with gemmes thou schalt graue tho stoonys, with the names of the sones of Israel; and thou schalt enclose and cumpasse in gold."
Exodus 28.12 (Wycliffe),Wycliffe,Old Testament,Exodus,28,12,"And thou schalt sette tho stoonus in euer either side of the cloth on the schuldris, a memorial to the sones of Israel; and Aaron schal bere the names of hem bifor the Lord on euer either schuldre, for remembryng."
Exodus 28.13 (Wycliffe),Wycliffe,Old Testament,Exodus,28,13,"And thou schalt make hookis of gold,"
Exodus 28.14 (Wycliffe),Wycliffe,Old Testament,Exodus,28,14,"and twey litil chaynes of clenneste gold, cleuynge to hem silf togidere, whiche litil chaynes thou schalt sette in the hookis."
Exodus 28.15 (Wycliffe),Wycliffe,Old Testament,Exodus,28,15,"Also thou schalt make the racional of doom by werk of dyuerse colours, bi the weuyng of the cloth on the schuldre, of gold, iacynt, and purpur, of reed silk twies died, and of bijs foldid ayen."
Exodus 28.16 (Wycliffe),Wycliffe,Old Testament,Exodus,28,16,"It schal be foure cornerid, and double; it schal haue the mesure of a pawme of the hond, as wel in lengthe, as in breede."
Exodus 28.17 (Wycliffe),Wycliffe,Old Testament,Exodus,28,17,"And thou schalt sette ther ynne foure ordris of stoonys; in the firste ordre schal be the stoon sardius, and topazyus, and smaragdus;"
Exodus 28.18 (Wycliffe),Wycliffe,Old Testament,Exodus,28,18,"in the secunde ordre schal be charbuncle, safir, and iaspis; in the thridde ordre schal be ligurie,"
Exodus 28.19 (Wycliffe),Wycliffe,Old Testament,Exodus,28,19,"achates, and ametiste;"
Exodus 28.20 (Wycliffe),Wycliffe,Old Testament,Exodus,28,20,"in the fourthe ordre schal be crisolitus, onochyn, and berille; tho schulen be closid in gold, bi her ordris,"
Exodus 28.21 (Wycliffe),Wycliffe,Old Testament,Exodus,28,21,"and schulen haue the names of the sones of Israel: tho schulen be graven with twelue names; al stonus bi hem silf, with the names of the sones of Israel bi hem silf, bi twelue lynagis."
Exodus 28.22 (Wycliffe),Wycliffe,Old Testament,Exodus,28,22,"Thou schalt make in the racional chaynes cleuynge to hem silf togidere of pureste gold,"
Exodus 28.23 (Wycliffe),Wycliffe,Old Testament,Exodus,28,23,"and thou schalt make twei goldun ryngis, whiche thou schalt sette in euer either hiynesse of racional."
Exodus 28.24 (Wycliffe),Wycliffe,Old Testament,Exodus,28,24,"And thou schalt ioyne the goldun chaynes with the ryngis that ben in the brynkis therof,"
Exodus 28.25 (Wycliffe),Wycliffe,Old Testament,Exodus,28,25,"and thou schalt couple the last thingis of tho chaynes to twey hookis in euer either side of the cloth on the schuldur, that biholdith the racional."
Exodus 28.26 (Wycliffe),Wycliffe,Old Testament,Exodus,28,26,"And thou schalt make twei goldun ryngis, whiche thou schalt sette in the hiynesses of the racional, and in the hemmes of the cloth on the schuldur, that ben euene ayens, and biholden the lattere thingis therof."
Exodus 28.27 (Wycliffe),Wycliffe,Old Testament,Exodus,28,27,"Also and thou schalt make tweyne othere goldun ryngis, that schulen be set in euer either side of the clooth on the schuldur bynethe, that biholdith ayens the face of the lowere ioynyng, that it may be set couenabli with the cloth on the schuldre."
Exodus 28.28 (Wycliffe),Wycliffe,Old Testament,Exodus,28,28,"And the racional be boundun bi hise ryngis with the ryngis of the cloth on the schuldre, with a lace of iacynt, that the ioyning maad craftili dwelle, and that the racional and cloth on the schuldre moun not be departid ech fro other."
Exodus 28.29 (Wycliffe),Wycliffe,Old Testament,Exodus,28,29,"And Aaron schal bere the names of the sones of Israel in the racional of doom on his brest, whanne he entrith in to the seyntuarie, a memorial bifor the Lord with outen ende."
Exodus 28.30 (Wycliffe),Wycliffe,Old Testament,Exodus,28,30,"Forsothe thou schalt sette in the racional of doom, techyng, and treuthe, whiche schulen be in the brest of Aaron, whanne he entrith bifor the Lord, and he schal bere the doom of the sones of Israel in his brest in the siyt of the Lord euere."
Exodus 28.31 (Wycliffe),Wycliffe,Old Testament,Exodus,28,31,"And thou schalt make the coote of the cloth on the schuldre al of iacynt,"
Exodus 28.32 (Wycliffe),Wycliffe,Old Testament,Exodus,28,32,"in whos myddil aboue schal be an hood, and a wouun hemme bi cumpas therof, as it is wont to be don in the hemmes of clothis, lest it be brokun liytli."
Exodus 28.33 (Wycliffe),Wycliffe,Old Testament,Exodus,28,33,"Forsothe bynethe at the feet of the same coote, bi cumpas, thou schalt make as piyn applis, of iacynt, and purpur, of reed selk twies died, and of biis foldid ayen; while smale bellis ben medlid in the myddis,"
Exodus 28.34 (Wycliffe),Wycliffe,Old Testament,Exodus,28,34,"so that a litil belle of gold be and a piyn appil, and eft another litel belle of gold and a pyn appil."
Exodus 28.35 (Wycliffe),Wycliffe,Old Testament,Exodus,28,35,"And Aaron schal be clothid with that coote in the office of seruyce, that sown be herd, whanne he entrith in to the seyntuarie, and goith out, in the siyt of the Lord; and that he die not."
Exodus 28.36 (Wycliffe),Wycliffe,Old Testament,Exodus,28,36,"And thou schalt make a plate of pureste gold, in which thou schalt graue bi the werk of a grauere, the holi to the Lord"
Exodus 28.37 (Wycliffe),Wycliffe,Old Testament,Exodus,28,37,"And thou schalt bynde that plate with a lace of iacynt, and it schal be on the mytre,"
Exodus 28.38 (Wycliffe),Wycliffe,Old Testament,Exodus,28,38,"and schal neiye the forheed of the bischop. And Aaron schal bere the wickidnessis of hem whiche the sones of Israel offeriden, and halewiden in alle her yiftis and fre yiftis; forsothe the plate schal euere be in his forhed, that the Lord be plesid to him."
Exodus 28.39 (Wycliffe),Wycliffe,Old Testament,Exodus,28,39,"And thou schalt bynde the coot of biis, and the myter of bijs, and thou schalt make also a girdil, bi werk of broiderye."
Exodus 28.40 (Wycliffe),Wycliffe,Old Testament,Exodus,28,40,"Forsothe thou schalt make redi to the sones of Aaron linnun cootis, and girdlis, and mytris, in to glorie and fairnesse."
Exodus 28.41 (Wycliffe),Wycliffe,Old Testament,Exodus,28,41,"And thou schalt clothe Aaron, thi brother, with alle these, and hise sones with hym. And thou schalt sacre the hondis of alle; and thou schalt halewe hem, that thei be set in preesthood to me."
Exodus 28.42 (Wycliffe),Wycliffe,Old Testament,Exodus,28,42,"Also thou schalt make lynnun brechis, that thei hile the fleisch of her filthe fro the reynes til to the hipis."
Exodus 28.43 (Wycliffe),Wycliffe,Old Testament,Exodus,28,43,"And Aaron and hise sones schulen vse tho, whanne thei schulen entre in to the tabernacle of witnessyng, ether whanne thei neiyen to the auter, that thei mynystren in the seyntuarie, lest thei ben gilti of wickidnesse, and dien; it schal be a lawful thing euerlastynge to Aaron, and to his seed after hym."
Exodus 29.1 (Wycliffe),Wycliffe,Old Testament,Exodus,29,1,"But also thou schalt do this, that thei be sacrid to me in preesthod; take thou a calf of the droue, and twei rammes with out wem,"
Exodus 29.2 (Wycliffe),Wycliffe,Old Testament,Exodus,29,2,"and therf looues, and a cake with out sour dow, whiche be spreynt to gidere with oile, and therf paast sodun in watir, bawmed, ether fried, with oile; thou schalt make alle thingis of whete flour,"
Exodus 29.3 (Wycliffe),Wycliffe,Old Testament,Exodus,29,3,"and thou schalt offre tho put in a panyere. Forsothe thou schal presente the calfe,"
Exodus 29.4 (Wycliffe),Wycliffe,Old Testament,Exodus,29,4,"and twey rammes, and Aaron and his sones, at the dore of tabernacle of witnessyng; and whanne thou hast waische the fadir and the sones in watir,"
Exodus 29.5 (Wycliffe),Wycliffe,Old Testament,Exodus,29,5,"thou schalt clothe Aaron with hise clothis, that is, the lynnen cloth, and coote, and the cloth on the schuldris, and the racional, which thou schalt bynde with a girdil."
Exodus 29.6 (Wycliffe),Wycliffe,Old Testament,Exodus,29,6,"And thou schalt sette the mytre on his heed, and the hooli plate on the mytre,"
Exodus 29.7 (Wycliffe),Wycliffe,Old Testament,Exodus,29,7,and thou schalt schede the oile of anoyntyng on his heed; and bi this custom he schal be sacrid.
Exodus 29.8 (Wycliffe),Wycliffe,Old Testament,Exodus,29,8,"Also thou schalt presente hise sones, and thou schalt clothe with lynnun cootis,"
Exodus 29.9 (Wycliffe),Wycliffe,Old Testament,Exodus,29,9,"and thou schalt girde Aaron and hise sones with a girdil; and thou schalt sette mytris on hem; and thei schulen be my preestis bi euerlastynge religioun. After that thou hast halewid the hondis of hem,"
Exodus 29.10 (Wycliffe),Wycliffe,Old Testament,Exodus,29,10,also thou schalt presente the calf bifore the tabernacle of witnessyng; and Aaron and hise sones schulen sette hondis on the heed therof;
Exodus 29.11 (Wycliffe),Wycliffe,Old Testament,Exodus,29,11,"and thou schalt sle it in the siyt of the Lord, bisidis the dore of the tabernacle of witnessyng."
Exodus 29.12 (Wycliffe),Wycliffe,Old Testament,Exodus,29,12,"And thou schalt take the blood of the calf, and schalt putte with thi fyngur on the corneris of the auter. Forsothe thou schalt schede the tothir blood bisidis the foundement therof."
Exodus 29.13 (Wycliffe),Wycliffe,Old Testament,Exodus,29,13,"And thou schalt take al the fatnesse that hilith the entrailis, and the calle of the mawe, and twey kidneris, and the fatnesse which is on hem; and thou schalt offere encense on the auter."
Exodus 29.14 (Wycliffe),Wycliffe,Old Testament,Exodus,29,14,"Forsothe thou schalt brenne with out the castels the fleischis of the calf, and the skyn, and the dung, for it is for synne."
Exodus 29.15 (Wycliffe),Wycliffe,Old Testament,Exodus,29,15,"Also thou schalt take a ram, on whos heed Aaron and hise sones schulen sette hondis;"
Exodus 29.16 (Wycliffe),Wycliffe,Old Testament,Exodus,29,16,"and whanne thou hast slayn that ram, thou schalt take of his blood, and schalt schede aboute the auter."
Exodus 29.17 (Wycliffe),Wycliffe,Old Testament,Exodus,29,17,"Forsothe thou schalt kitte thilk ram in to smale gobetis, and thou schalt putte hise entrailis waischun, and feet on the fleischis koruun, and on his heed;"
Exodus 29.18 (Wycliffe),Wycliffe,Old Testament,Exodus,29,18,"and thou schalt offre al the ram in to encence on the auter; it is an offryng to the Lord, the swettest odour of the slayn sacrifice of the Lord."
Exodus 29.19 (Wycliffe),Wycliffe,Old Testament,Exodus,29,19,"And thou schalt take the tothir ram, on whos heed Aaron and hise sones schulen sette hondis;"
Exodus 29.20 (Wycliffe),Wycliffe,Old Testament,Exodus,29,20,"and whanne thou hast offrid that ram, thou schalt take of his blood, and schalt putte on the last part of the riyt eere of Aaron, and of hise sones, and on the thombis of her hond; and of her riyt foot; and thou schalt schede the blood on the auter, bi cumpas."
Exodus 29.21 (Wycliffe),Wycliffe,Old Testament,Exodus,29,21,"And whanne thou hast take of the blood, which is on the auter, and of oile of anoynting, thou schalt sprenge Aaron and hise clothis, the sones and her clothis. And whanne thei and the clothis ben sacrid,"
Exodus 29.22 (Wycliffe),Wycliffe,Old Testament,Exodus,29,22,"thou schalt take the ynnere fatnesse of the ram, and the tayl, and the fatnesse that hilith the entrailis, and the calle of the mawe, and twey kideneris, and the fatnesse that is on tho; and thou schalt take the riyt schuldur, for it is the ram of consecracioun;"
Exodus 29.23 (Wycliffe),Wycliffe,Old Testament,Exodus,29,23,"and thou schalt take a tendur cake of o loof, spreynd with oile, paast sodun in watir, and after fried in oile, of the panyer of therf looues, which is set in the siyt of the Lord."
Exodus 29.24 (Wycliffe),Wycliffe,Old Testament,Exodus,29,24,"And thou schalt putte alle thingis on the hondis of Aaron and of hise sones, and schalt halewe hem, and reise bifor the Lord."
Exodus 29.25 (Wycliffe),Wycliffe,Old Testament,Exodus,29,25,"And thou schalt take alle thingis fro the hondis of hem, and schalt brenne on the autir, in to brent sacrifice, swettist odour in the siyt of the Lord, for it is the offryng of the Lord."
Exodus 29.26 (Wycliffe),Wycliffe,Old Testament,Exodus,29,26,"Also thou schalt take the brest of the ram, bi which Aaron was halewid, and thou schalt halewe it reisid bifor the Lord; and it schal turne in to thi part."
Exodus 29.27 (Wycliffe),Wycliffe,Old Testament,Exodus,29,27,"And thou schalt halewe also the brest sacrid, and the schuldur which thou departidist fro the ram,"
Exodus 29.28 (Wycliffe),Wycliffe,Old Testament,Exodus,29,28,"bi which Aaron was halewid, and hise sones; and tho schulen turne in to the part of Aaron, and of hise sones, bi euerlastinge riyt, of the sones of Israel; for tho ben the firste thingis, and the bigynnyngis of the pesible sacrifices of hem, whiche thei offren to the Lord."
Exodus 29.29 (Wycliffe),Wycliffe,Old Testament,Exodus,29,29,"Forsothe the sones of Aaron schulen haue aftir hym the hooli cloth, which Aaron schal vse, that thei be anoyntid ther ynne, and her hondis be sacrid."
Exodus 29.30 (Wycliffe),Wycliffe,Old Testament,Exodus,29,30,"Thilke, that of hise sones schal be maad bischop for hym, schal vse that cloth seuene daies, and which sone schal entre in to the tabernacle of witnessyng, that he mynystre in the seyntuarie."
Exodus 29.31 (Wycliffe),Wycliffe,Old Testament,Exodus,29,31,"Sotheli thou schalt take the ram of consecracioun, and thou schalt sethe hise fleischis in the hooli place,"
Exodus 29.32 (Wycliffe),Wycliffe,Old Testament,Exodus,29,32,"whiche fleischis Aaron and his sones schulen ete, and thei schulen ete the looues, that ben in the panyere, in the porche of the tabernacle of witnessyng,"
Exodus 29.33 (Wycliffe),Wycliffe,Old Testament,Exodus,29,33,"that it be a pleasaunt sacrifice, and that the hondis of the offreris be halewid. An alien schal not ete of tho, for tho ben hooli."
Exodus 29.34 (Wycliffe),Wycliffe,Old Testament,Exodus,29,34,"That if ony thing leeueth of the fleischis halewid, ether of the looues, til the morewtid, thou schalt brenne the relifs by fier, thou schulen not be etun, for tho ben halewid."
Exodus 29.35 (Wycliffe),Wycliffe,Old Testament,Exodus,29,35,"Thou schalt do on Aaron, and hise sones, alle thingis whiche I comaunde to thee. Seuene daies thou schalt sacre the hondis of hem,"
Exodus 29.36 (Wycliffe),Wycliffe,Old Testament,Exodus,29,36,"and thou schalt offre a calf for synne bi ech day to clense; and thou schalt clense the auter, whanne thou hast offrid the sacrifice of clensyng, and thou schalt anoynte the auter in to halewyng."
Exodus 29.37 (Wycliffe),Wycliffe,Old Testament,Exodus,29,37,"Seuene daies thou shalt clense and halewe the auter, and it schal be the hooli of hooli thingis; ech man that schal touche it schal be halewid."
Exodus 29.38 (Wycliffe),Wycliffe,Old Testament,Exodus,29,38,"This it is, that thou schalt do in the auter, twei lambren of o yeer contynueli bi ech dai,"
Exodus 29.39 (Wycliffe),Wycliffe,Old Testament,Exodus,29,39,"o lomb in the morewtid, and the tothir in the euentid;"
Exodus 29.40 (Wycliffe),Wycliffe,Old Testament,Exodus,29,40,"thou schalt do in o lomb the tenthe part of flour spreynt with oyle, powned, that schal haue a mesure, the fourthe part of hyn, and wyn of the same mesure, to make sacrifice."
Exodus 29.41 (Wycliffe),Wycliffe,Old Testament,Exodus,29,41,"Sotheli thou schalt offre the tother lomb at euentid, bi the custom of the offryng at the morewtid, and bi tho thingis, whiche we seiden, in to the odour of swetnesse;"
Exodus 29.42 (Wycliffe),Wycliffe,Old Testament,Exodus,29,42,"it is a sacrifice to the Lord bi euerlastynge offryng in to youre generaciouns, at the dore of the tabernacle of witnessyng bifor the Lord, where Y schal ordeyne that Y speke to thee;"
Exodus 29.43 (Wycliffe),Wycliffe,Old Testament,Exodus,29,43,and there Y schal comaunde to the sones of Israel; and the auter schal be halewid in my glorie.
Exodus 29.44 (Wycliffe),Wycliffe,Old Testament,Exodus,29,44,"Y schal halewe also the tabernacle of witnessyng with the auter, and Aaron with hise sones, that thei be set in presthod to me."
Exodus 29.45 (Wycliffe),Wycliffe,Old Testament,Exodus,29,45,"And Y schal dwelle in the myddis of the sones of Israel, and Y schal be God to hem;"
Exodus 29.46 (Wycliffe),Wycliffe,Old Testament,Exodus,29,46,"and thei schulen wite, that Y am her Lord God, which ledde hem out of the lond of Egipt, that Y schulde dwelle among hem; for Y am her Lord God."
Exodus 30.1 (Wycliffe),Wycliffe,Old Testament,Exodus,30,1,"Also thou schalt make an auter of the trees of Sechym, to brenne encense;"
Exodus 30.2 (Wycliffe),Wycliffe,Old Testament,Exodus,30,2,"and the auter schal haue a cubit of lengthe, and another cubit of brede, that is foure cornerid, and twei cubitis in heiythe; corneris schulen come forth of the auter."
Exodus 30.3 (Wycliffe),Wycliffe,Old Testament,Exodus,30,3,"And thou schalt clothe it with clennest gold, as wel the gridil therof, as the wallis and corneris bi cumpas therof; and thou schalt make to the auter a litil goldun coroun,"
Exodus 30.4 (Wycliffe),Wycliffe,Old Testament,Exodus,30,4,"bi cumpas, and twei goldun serclis vndur the coroun by alle sidis, that barris be put in to the serclis, and the auter be borun."
Exodus 30.5 (Wycliffe),Wycliffe,Old Testament,Exodus,30,5,"Also thou schalt make tho barris of the trees of Sechym, and thou schalt ouergilde;"
Exodus 30.6 (Wycliffe),Wycliffe,Old Testament,Exodus,30,6,"and thou schalt sette the auter ayens the veil, which veil hangith bifor the ark of witnessyng bifor the propiciatorie, bi which the witnessyng is hilid, where Y schal speke to thee."
Exodus 30.7 (Wycliffe),Wycliffe,Old Testament,Exodus,30,7,"And Aaron schal brenne theronne encense smellynge swetly eerli; whanne he schal araye the lanternes, he schal brenne it;"
Exodus 30.8 (Wycliffe),Wycliffe,Old Testament,Exodus,30,8,"and whanne he settith the lanternes at euentid, he schal brenne euerlastynge encense bifor the Lord, in to youre generaciouns."
Exodus 30.9 (Wycliffe),Wycliffe,Old Testament,Exodus,30,9,"Ye schulen not offre theronne encense of other makyng, nethir offryng, and slayn sacrifice, nether ye schulen offre fletynge offryngis thereonne."
Exodus 30.10 (Wycliffe),Wycliffe,Old Testament,Exodus,30,10,"And Aaron schal preie on the corneres therof onis bi the yeer, in the blood which is offrid for synne, and he schal plese theronne in youre generaciouns; it schal be the hooli of hooli thingis to the Lord."
Exodus 30.11 (Wycliffe),Wycliffe,Old Testament,Exodus,30,11,"And the Lord spak to Moises,"
Exodus 30.12 (Wycliffe),Wycliffe,Old Testament,Exodus,30,12,"and seide, Whanne thou schalt take the summe of the sones of Israel, alle bi hem silf schulen yyue bi the noumbre prijs for her soulis to the Lord, and veniaunce schal not be in hem, whanne thei ben noumbrid."
Exodus 30.13 (Wycliffe),Wycliffe,Old Testament,Exodus,30,13,"Sotheli ech that passith to the name, schal yyue this, half a sicle bi the mesure of the temple; a sicle hath twenti halpens; the myddil part of a cicle schal be offrid to the Lord."
Exodus 30.14 (Wycliffe),Wycliffe,Old Testament,Exodus,30,14,"He that is hadde in noumbre, fro twenti yeer and aboue,"
Exodus 30.15 (Wycliffe),Wycliffe,Old Testament,Exodus,30,15,"schal yyue prijs; a riche man schal not adde to the myddil of cicle, and a pore man schal no thing abate."
Exodus 30.16 (Wycliffe),Wycliffe,Old Testament,Exodus,30,16,"And thou schalt bitake in to vsis of the tabernacle of witnessyng the money takun, which is gaderid of the sones of Israel, that it be the mynde of hem bifor the Lord, and he schal be merciful to the soulis of hem."
Exodus 30.17 (Wycliffe),Wycliffe,Old Testament,Exodus,30,17,"And the Lord spak to Moises,"
Exodus 30.18 (Wycliffe),Wycliffe,Old Testament,Exodus,30,18,"and seide, Also thou schalt make a greet vessil of bras with his foundement to waische, and thou schalt sette it bitwixe the tabernacle of witnessyng and the auter of brent sacrifices; and whanne watir is put therynne,"
Exodus 30.19 (Wycliffe),Wycliffe,Old Testament,Exodus,30,19,"Aaron and hise sones schulen waische therynne her hondis and feet,"
Exodus 30.20 (Wycliffe),Wycliffe,Old Testament,Exodus,30,20,"whanne thei schulen entre in to the tabernacle of witnessyng, and whanne thei schulen neiye to the auter that thei offre therynne encense to the Lord,"
Exodus 30.21 (Wycliffe),Wycliffe,Old Testament,Exodus,30,21,lest perauenture thei dien; it schal be a lawful thing euerlastinge to hym and to his seed bi successiouns.
Exodus 30.22 (Wycliffe),Wycliffe,Old Testament,Exodus,30,22,"And the Lord spak to Moises,"
Exodus 30.23 (Wycliffe),Wycliffe,Old Testament,Exodus,30,23,"and seide, Take to thee swete smellynge spiceries, of the firste and chosun myrre, fyue hundrid siclis; and of canel the half, that is, twei hundrid and fifti siclis;"
Exodus 30.24 (Wycliffe),Wycliffe,Old Testament,Exodus,30,24,"in lijk maner of calamy twei hundrid and fifti siclis; also of casia fyue hundrid siclis, in the weiyte of seyntuarie; oile of olyue trees, the mesure hyn ;"
Exodus 30.25 (Wycliffe),Wycliffe,Old Testament,Exodus,30,25,"and thou schalt make the hooly oile of anoyntyng, an oynement maad bi the werk of a makere of oynement."
Exodus 30.26 (Wycliffe),Wycliffe,Old Testament,Exodus,30,26,"And thou schal anoynte therof the tabernacle of witnessyng, and the ark of testament, and the boord with hise vessels,"
Exodus 30.27 (Wycliffe),Wycliffe,Old Testament,Exodus,30,27,"the candilstike, and the purtenaunces therof, the auteris of encense,"
Exodus 30.28 (Wycliffe),Wycliffe,Old Testament,Exodus,30,28,"and of brent sacrifice, and al the purtenaunce, that perteyneth to the ournyng of tho."
Exodus 30.29 (Wycliffe),Wycliffe,Old Testament,Exodus,30,29,"And thou schalt halewe alle thingis, and tho schulen be the hooli of holi thingis; he that schal touche tho, schal be halewid."
Exodus 30.30 (Wycliffe),Wycliffe,Old Testament,Exodus,30,30,"Thou schalt anoynte Aaron, and hise sones, and thou schalt halewe hem, that thei be set in presthod to me."
Exodus 30.31 (Wycliffe),Wycliffe,Old Testament,Exodus,30,31,"And thou schalt seie to the sones of Israel, This oile of anoyntyng schal be hooli to me in to youre generaciouns."
Exodus 30.32 (Wycliffe),Wycliffe,Old Testament,Exodus,30,32,"The fleisch of man schal not be anoyntid therof, and bi the makyng therof ye schulen not make another, for it is halewid, and it schal be hooli to you."
Exodus 30.33 (Wycliffe),Wycliffe,Old Testament,Exodus,30,33,"What euer man makith sich oile, and yyueth therof to an alien, he schal be destried fro his puple."
Exodus 30.34 (Wycliffe),Wycliffe,Old Testament,Exodus,30,34,"Forsothe the Lord seide to Moises, Take to thee swete smellynge spyceries, stacten, and onyca, galban of good odour, and pureste encense, alle schulen be of euene weiyte."
Exodus 30.35 (Wycliffe),Wycliffe,Old Testament,Exodus,30,35,"And thou schal make encence, maad by werk of oynement makere, meddlid diligentli, and pure, and moost worthi of halewyng."
Exodus 30.36 (Wycliffe),Wycliffe,Old Testament,Exodus,30,36,"And whanne thou hast powned alle thingis in to smalleste poudre, thou schalt putte therof bifor the tabernacle of witnessyng, in which place Y schal appere to thee; encense schal be to you the hooli of hooli thingis."
Exodus 30.37 (Wycliffe),Wycliffe,Old Testament,Exodus,30,37,"Ye schulen not make siche a makyng in to youre vsis, for it is hooli to the Lord."
Exodus 30.38 (Wycliffe),Wycliffe,Old Testament,Exodus,30,38,"What euer man makith a lijk thing, that he vse the odour therof, he schal perische fro his puple."
Exodus 31.1 (Wycliffe),Wycliffe,Old Testament,Exodus,31,1,"And the Lord spak to Moyses, and seide, Lo!"
Exodus 31.2 (Wycliffe),Wycliffe,Old Testament,Exodus,31,2,"Y haue clepid Beseleel bi name, the sone of Hury, sone of Hur, of the lynage of Juda;"
Exodus 31.3 (Wycliffe),Wycliffe,Old Testament,Exodus,31,3,"and Y haue fillid hym with the spirit of God, with wisdom, and vndirstondyng, and kunnyng in al werk,"
Exodus 31.4 (Wycliffe),Wycliffe,Old Testament,Exodus,31,4,"to fynde out what euer thing may be maad suteli, of gold, and siluer, and bras, and marbil,"
Exodus 31.5 (Wycliffe),Wycliffe,Old Testament,Exodus,31,5,"and gemmes, and dyuersite of trees."
Exodus 31.6 (Wycliffe),Wycliffe,Old Testament,Exodus,31,6,"And Y haue youe to hym a felowe, Ooliab, the sone of Achisameth, of the kynrede of Dan; and Y haue put in the herte of hem the wisdom of ech lerned man, that thei make alle thingis, whiche Y comaundide to thee;"
Exodus 31.7 (Wycliffe),Wycliffe,Old Testament,Exodus,31,7,"the tabernacle of boond of pees, and the arke of witnessyng, and the propiciatorie, ether table, which is theronne, and alle the vessels of the tabernacle;"
Exodus 31.8 (Wycliffe),Wycliffe,Old Testament,Exodus,31,8,"also the bord, and vessels therof, the clenneste candilstike with hise vessels, and the auteris of encence,"
Exodus 31.9 (Wycliffe),Wycliffe,Old Testament,Exodus,31,9,"and of brent sacrifice, and alle the vessels of hem; the greet waischyng vessel with his foundement;"
Exodus 31.10 (Wycliffe),Wycliffe,Old Testament,Exodus,31,10,"hooli clothis in seruyce to Aaron prest, and to hise sones, that thei be set in her office in hooli thingis;"
Exodus 31.11 (Wycliffe),Wycliffe,Old Testament,Exodus,31,11,"the oile of anoyntyng, and encence of swete smellynge spiceryes in the seyntuarie; thei schulen make alle thingis whiche Y comaundide to thee."
Exodus 31.12 (Wycliffe),Wycliffe,Old Testament,Exodus,31,12,"And the Lord spak to Moises, and seide, Speke thou to the sones of Israel,"
Exodus 31.13 (Wycliffe),Wycliffe,Old Testament,Exodus,31,13,"and thou schalt seie to hem, Se ye that ye kepe my sabat, for it is a signe bytwixe me and you in youre generaciouns; that ye wite, that Y am the Lord, which halewe you."
Exodus 31.14 (Wycliffe),Wycliffe,Old Testament,Exodus,31,14,"Kepe ye my sabat, for it is hooli to you; he that defoulith it, schal die bi deeth, the soule of hym, that doith werk in the sabat, schal perische fro the myddis of his puple."
Exodus 31.15 (Wycliffe),Wycliffe,Old Testament,Exodus,31,15,"Sixe daies ye schulen do werk; in the seuenthe dai is sabat, hooli reste to the Lord; ech man that doith werk in this dai schal die."
Exodus 31.16 (Wycliffe),Wycliffe,Old Testament,Exodus,31,16,"The sones of Israel kepe sabat, and halewe it in her generaciouns;"
Exodus 31.17 (Wycliffe),Wycliffe,Old Testament,Exodus,31,17,"it is a couenaunt euerlastinge bitwixe me and the sones of Israel, and it is a signe euerlastynge; for in sixe daies God made heuene and erthe, and in the seuenthe day he ceessid of werk."
Exodus 31.18 (Wycliffe),Wycliffe,Old Testament,Exodus,31,18,"And whanne siche wordis weren fillid, the Lord yaf to Moises, in the hil of Synay, twei stonun tablis of witnessyng, writun with the fyngur of God"
Exodus 32.1 (Wycliffe),Wycliffe,Old Testament,Exodus,32,1,"Forsothe the puple siy, that Moises made tariyng to come doun fro the hil, and it was gaderid ayens Aaron, and seide, Rise thou, and make goddis to vs, that schulen go bifore vs, for we witen not what bifelde to this Moises, that ladde vs out of the lond of Egipt."
Exodus 32.2 (Wycliffe),Wycliffe,Old Testament,Exodus,32,2,"And Aaron seide to hem, Take ye the goldun eere ryngis fro the eeris of youre wyues, and of sones and douytris, and brynge ye to me."
Exodus 32.3 (Wycliffe),Wycliffe,Old Testament,Exodus,32,3,"The puple dide tho thingis, that he comaundide, and brouyte eere ryngis to Aaron;"
Exodus 32.4 (Wycliffe),Wycliffe,Old Testament,Exodus,32,4,"and whanne he hadde take tho, he formede bi werk of yetyng, and made of tho a yotun calf. And thei seiden, Israel, these ben thi goddis, that ladde thee out of the lond of Egipt."
Exodus 32.5 (Wycliffe),Wycliffe,Old Testament,Exodus,32,5,"And whanne Aaron had seyn this thing, he bildide an auter bifore hym, and he criede bi the vois of a criere, and seide, To morewe is the solempnete of the Lord."
Exodus 32.6 (Wycliffe),Wycliffe,Old Testament,Exodus,32,6,"And thei rysen eerli, and offeriden brent sacrifyces, and pesible sacrifices; and the puple sat to ete and drynke, and thei risen to pley."
Exodus 32.7 (Wycliffe),Wycliffe,Old Testament,Exodus,32,7,"Forsothe the Lord spak to Moises, and seide, Go thou, go doun, thi puple hath synned, whom thou leddist out of the lond of Egipt."
Exodus 32.8 (Wycliffe),Wycliffe,Old Testament,Exodus,32,8,"Thei yeden awei soone fro the weie which thou schewidst to hem, and thei maden to hem a yotun calf, and worschipyden it, and thei offeriden sacrifices to it, and seiden, Israel, these ben thi goddis, that ledden thee out of the lond of Egipt."
Exodus 32.9 (Wycliffe),Wycliffe,Old Testament,Exodus,32,9,"And eft the Lord seide to Moises, Y se, that this puple is of hard nol;"
Exodus 32.10 (Wycliffe),Wycliffe,Old Testament,Exodus,32,10,"suffre thou me, that my woodnesse be wrooth ayens hem, and that Y do awey hem; and Y schal make thee in to a greet folk."
Exodus 32.11 (Wycliffe),Wycliffe,Old Testament,Exodus,32,11,"Forsothe Moises preiede his Lord God, and seide, Lord, whi is thi veniaunce wrooth ayens thi puple, whom thou leddist out of the lond of Egipt in greet strengthe and in stronge hond?"
Exodus 32.12 (Wycliffe),Wycliffe,Old Testament,Exodus,32,12,"Y biseche, that Egipcians seie not, he ledde hem out felli, that he schulde sle in the hillis, and to do awei fro erthe, thin ire ceesse, and be thou quemeful on the wickidnesse of thi puple."
Exodus 32.13 (Wycliffe),Wycliffe,Old Testament,Exodus,32,13,"Haue thou mynde of Abraham, of Ysaac, and of Israel, thi seruauntis, to whiche thou hast swore bi thi silf, and seidist, Y schal multiplie youre seed as the sterris of heuene, and Y schal yyue to youre seed al this lond of which Y spak, and ye schulen welde it euere."
Exodus 32.14 (Wycliffe),Wycliffe,Old Testament,Exodus,32,14,"And the Lord was plesid, that he dide not the yuel which he spak ayens his puple."
Exodus 32.15 (Wycliffe),Wycliffe,Old Testament,Exodus,32,15,"And Moises turnede ayen fro the hil, and bar in his hond twei tablis of witnessyng, writun in euer either side,"
Exodus 32.16 (Wycliffe),Wycliffe,Old Testament,Exodus,32,16,and maad bi the werk of God; and the writyng of God was grauun in tablis.
Exodus 32.17 (Wycliffe),Wycliffe,Old Testament,Exodus,32,17,"Forsothe Josue herde the noise of the puple criynge, and seide to Moyses, Yellyng of fiytyng is herd in the castels."
Exodus 32.18 (Wycliffe),Wycliffe,Old Testament,Exodus,32,18,"To whom Moises answeride, It is not cry of men exitynge to batel, nether the cry of men compellynge to fleyng, but Y here the vois of syngeris."
Exodus 32.19 (Wycliffe),Wycliffe,Old Testament,Exodus,32,19,"And whanne he hadde neiyid to the castels, he siy the calf, and dauncis; and he was wrooth greetli, and castide forth the tablis fro the hond, and brak tho at the rootis of the hil."
Exodus 32.20 (Wycliffe),Wycliffe,Old Testament,Exodus,32,20,"And he took the calf, which thei hadden maad, and brente, and brak til to poudur, which he spreynte in to watir, and yaf therof drynke to the sones of Israel."
Exodus 32.21 (Wycliffe),Wycliffe,Old Testament,Exodus,32,21,"And Moises seide to Aaron, What dide this puple to thee, that thou brouytist in on hym the gretteste synne?"
Exodus 32.22 (Wycliffe),Wycliffe,Old Testament,Exodus,32,22,"To whom he answeride, My lord, be not wrooth, for thou knowist this puple, that it is enclynaunt to yuel;"
Exodus 32.23 (Wycliffe),Wycliffe,Old Testament,Exodus,32,23,"thei seiden to me, Make thou goddis to vs, that schulen go bifore vs, for we witen not, what bifelde to this Moises, that ladde vs out of the lond of Egipt."
Exodus 32.24 (Wycliffe),Wycliffe,Old Testament,Exodus,32,24,"To whiche Y seide, Who of you hath gold? Thei token, and yauen to me, and Y castide it forth in to the fier, and this calf yede out."
Exodus 32.25 (Wycliffe),Wycliffe,Old Testament,Exodus,32,25,"Therfor Moyses siy the puple, that it was maad bare; for Aaron hadde spuylid it for the schenschip of filthe, and hadde maad the puple nakid among enemyes."
Exodus 32.26 (Wycliffe),Wycliffe,Old Testament,Exodus,32,26,"And Moises stood in the yate of the castels, and seide, If ony man is of the Lord, be he ioyned to me; and alle the sones of Leuy weren gaderid to hym."
Exodus 32.27 (Wycliffe),Wycliffe,Old Testament,Exodus,32,27,"To whiche he seide, The Lord God of Israel seith these thingis, A man putte swerd on his hipe, go ye, and go ye ayen fro yate til to yate bi the myddil of the castels, and ech man sle his brother, freend, and neiybore."
Exodus 32.28 (Wycliffe),Wycliffe,Old Testament,Exodus,32,28,"The sones of Leuy diden bi the word of Moises, and as thre and twenti thousynd of men felden doun in that day."
Exodus 32.29 (Wycliffe),Wycliffe,Old Testament,Exodus,32,29,"And Moises seide, Ye han halewid youre hondis to dai to the Lord, ech man in his sone, and brother, that blessyng be youun to you."
Exodus 32.30 (Wycliffe),Wycliffe,Old Testament,Exodus,32,30,"Sotheli whanne the tother day was maad, Moises spak to the puple, Ye han synned the moost synne; Y schal stie to the Lord, if in ony maner Y schal mowe biseche hym for youre felony."
Exodus 32.31 (Wycliffe),Wycliffe,Old Testament,Exodus,32,31,"And he turnede ayen to the Lord, and seide, Lord, Y biseche, this puple hath synned a greet synne, and thei han maad goldun goddis to hem; ethir foryyue thou this gilt to hem,"
Exodus 32.32 (Wycliffe),Wycliffe,Old Testament,Exodus,32,32,"ether if thou doist not, do awey me fro thi book, which thou hast write."
Exodus 32.33 (Wycliffe),Wycliffe,Old Testament,Exodus,32,33,"To whom the Lord answeride, Y schal do awey fro my book hym that synneth ayens me;"
Exodus 32.34 (Wycliffe),Wycliffe,Old Testament,Exodus,32,34,"forsothe go thou, and lede this puple, whydur Y spak to thee; myn aungel schal go bifore thee; forsothe in the day of veniaunce Y schal visite also this synne of hem."
Exodus 32.35 (Wycliffe),Wycliffe,Old Testament,Exodus,32,35,"Therfor the Lord smoot the puple for the gilt of the calf, which calf Aaron made."
Exodus 33.1 (Wycliffe),Wycliffe,Old Testament,Exodus,33,1,"And the Lord spak to Moyses, and seide, Go and stie fro this place, thou, and the puple, whom thou leddist out of the lond of Egipt, in to the lond, which Y haue swore to Abraham, and to Ysaac, and to Jacob, and Y seide, Y schal yyue it to thi seed."
Exodus 33.2 (Wycliffe),Wycliffe,Old Testament,Exodus,33,2,"And Y schal sende thi bifore goere an aungel, that Y caste out Cananey, and Amorei, and Ethei, and Ferezei, and Euey, and Jebusey;"
Exodus 33.3 (Wycliffe),Wycliffe,Old Testament,Exodus,33,3,"and that thou entre in to the lond flowynge with mylk and hony; for Y schal not stye with thee, for thou art a puple of hard nol, lest perauenture Y leese thee in the weie."
Exodus 33.4 (Wycliffe),Wycliffe,Old Testament,Exodus,33,4,"The puple herde this worste word, and morenyde, and noon was clothid with his ournyng bi custom."
Exodus 33.5 (Wycliffe),Wycliffe,Old Testament,Exodus,33,5,"And the Lord seide to Moises, Spek thou to the sones of Israel, Thou art a puple of hard nol; onys Y schal stie in the myddis of thee, and Y schal do awey thee; riyt now putte awei thin ournyng, that Y wite, what Y schal do to thee."
Exodus 33.6 (Wycliffe),Wycliffe,Old Testament,Exodus,33,6,Therfor the sones of Israel puttiden awey her ournyng fro the hil of Oreb.
Exodus 33.7 (Wycliffe),Wycliffe,Old Testament,Exodus,33,7,"And Moises took the tabernacle, and settide fer with out the castels, and he clepide the name therof the tabernacle of boond of pees. And al the puple that hadde ony questioun, yede out to the tabernacle of boond of pees, with out the castels."
Exodus 33.8 (Wycliffe),Wycliffe,Old Testament,Exodus,33,8,"And whanne Moises yede out to the tabernacle, al the puple roos, and ech man stood in the dore of his tente, and thei bihelden the bak of Moises, til he entride in to the tente."
Exodus 33.9 (Wycliffe),Wycliffe,Old Testament,Exodus,33,9,"Sotheli whanne he entride in to the tabernacle of boond of pees, a piler of cloude cam doun, and stood at the dore; and the Lord spak with Moises,"
Exodus 33.10 (Wycliffe),Wycliffe,Old Testament,Exodus,33,10,"while alle men sien that the piler of cloude stood at the dore of tabernacle; and thei stoden, and worschipiden bi the dores of her tabernaclis."
Exodus 33.11 (Wycliffe),Wycliffe,Old Testament,Exodus,33,11,"Forsothe the Lord spak to Moises face to face, as a man is wont to speke to his freend; and whanne he turnede ayen in to the castels, Josue, his mynystre, the sone of Nun, a child, yede not awey fro the tabernacle."
Exodus 33.12 (Wycliffe),Wycliffe,Old Testament,Exodus,33,12,"Forsothe Moises seide to the Lord, Thou comaundist, that Y lede out this puple, and thou schewist not to me, whom thou schalt sende with me, most sithen thou seidist, Y knewe thee bi name, and thou hast founde grace bifore me."
Exodus 33.13 (Wycliffe),Wycliffe,Old Testament,Exodus,33,13,"Therfore if Y haue founde grace in thi siyt, schewe thi face to me, that Y knowe thee, and fynde grace bifor thin iyen; biholde thi puple, and this folk."
Exodus 33.14 (Wycliffe),Wycliffe,Old Testament,Exodus,33,14,"And God seide, My face schal go bifor thee, and Y schal yyue reste to thee."
Exodus 33.15 (Wycliffe),Wycliffe,Old Testament,Exodus,33,15,"And Moises seide, If thi silf schalt not go bifore, lede not vs out of this place;"
Exodus 33.16 (Wycliffe),Wycliffe,Old Testament,Exodus,33,16,"for in what thing moun we wite, Y and thi puple, that we han founde grace in thi siyt, if thou schalt not go with vs, that we be glorified of alle puplis that dwellen on erthe?"
Exodus 33.17 (Wycliffe),Wycliffe,Old Testament,Exodus,33,17,"Forsothe the Lord seide to Moises, Y schal do also this word, which thou hast spoke; for thou hast founde grace bifor me, and Y knewe thi silf bi name."
Exodus 33.18 (Wycliffe),Wycliffe,Old Testament,Exodus,33,18,"And Moises seide, Schewe thou thi glorie to me."
Exodus 33.19 (Wycliffe),Wycliffe,Old Testament,Exodus,33,19,"God answeride, Y schal schewe al good to thee, and Y schal clepe in the name of the Lord bifor thee, and Y schal do merci to whom Y wole, and Y schal be merciful on whom it plesith to me."
Exodus 33.20 (Wycliffe),Wycliffe,Old Testament,Exodus,33,20,"And eft God seide, Thou maist not se my face, for a man schal not se me, and schal lyue."
Exodus 33.21 (Wycliffe),Wycliffe,Old Testament,Exodus,33,21,"And eft God seide, A place is anentis me, and thou schalt stonde on a stoon;"
Exodus 33.22 (Wycliffe),Wycliffe,Old Testament,Exodus,33,22,"and whanne my glorie schal passe, Y schal sette thee in the hoole of the stoon, and Y schal kyuere with my riyt hond, til Y passe; and Y schal take awey myn hond,"
Exodus 33.23 (Wycliffe),Wycliffe,Old Testament,Exodus,33,23,"and thou schalt se myn hyndrere partis, forsothe thou mayst not se my face."
Exodus 34.1 (Wycliffe),Wycliffe,Old Testament,Exodus,34,1,"And aftirward God seide, Hewe to thee twey tablis of stoon at the licnesse of the formere, and Y schal write on tho tablis thilke wordis, whiche the tablis, that thou hast broke, hadden."
Exodus 34.2 (Wycliffe),Wycliffe,Old Testament,Exodus,34,2,"Be thou redi in the morewtid, that thou stie anoon in to the hil of Synai; and thou schalt stonde with me on the cop of the hil;"
Exodus 34.3 (Wycliffe),Wycliffe,Old Testament,Exodus,34,3,"no man stie with thee, nether ony man be seyn bi al the hil, and oxun and scheep be not fed ayens the hil."
Exodus 34.4 (Wycliffe),Wycliffe,Old Testament,Exodus,34,4,"Therfor Moises hewide twey tablis of stoon, whiche manere tablis weren bifore, and he roos bi nyyt, and stiede in to the hil of Synay, as the Lord comaundide to hym; and he bar with hym the tablis."
Exodus 34.5 (Wycliffe),Wycliffe,Old Testament,Exodus,34,5,"And whanne the Lord hadde come doun bi a cloude, Moises stood with hym, and clepide inwardli the name of the Lord;"
Exodus 34.6 (Wycliffe),Wycliffe,Old Testament,Exodus,34,6,"and whanne the Lord passide bifore hym, he seide, Lordschipere, Lord God, mercyful, and pitouse, pacient, and of myche mersiful doyng, and sothefast,"
Exodus 34.7 (Wycliffe),Wycliffe,Old Testament,Exodus,34,7,"which kepist couenaunt and mercy in to a thousande, which doist awey wickidnesse, and trespassis, and synnes, and noon bi hym silf is innocent anentis thee, which yeldist the wickidnesse of fadris to sones and to sones of sones, into the thridde and fourthe generacioun."
Exodus 34.8 (Wycliffe),Wycliffe,Old Testament,Exodus,34,8,"And hastili Moises was bowid low in to erthe, and worschipide,"
Exodus 34.9 (Wycliffe),Wycliffe,Old Testament,Exodus,34,9,"and seide, Lord, if Y haue founde grace in thi siyt, Y biseche that thou go with vs, for the puple is of hard nol, and that thou do awey oure wickidnesses and synnes, and welde vs."
Exodus 34.10 (Wycliffe),Wycliffe,Old Testament,Exodus,34,10,"The Lord answeride, Y schal make couenaunt, and in siyt of alle men Y schal make signes, that weren neuer seyn on erthe, nether in ony folkis, that this puple, in whos myddis thou art, se the ferdful werk of the Lord, which Y schal make."
Exodus 34.11 (Wycliffe),Wycliffe,Old Testament,Exodus,34,11,"Kepe thou alle thingis, whiche Y comaundide to thee to dai; I my silf schal caste out bifor thi face Amorrey, and Cananey, and Ethei, and Ferezei, and Euey, and Jebusei."
Exodus 34.12 (Wycliffe),Wycliffe,Old Testament,Exodus,34,12,"Be war, lest ony tyme thou ioyne frendschipis with the dwelleris of that lond, whiche frenschipis be in to fallyng to thee."
Exodus 34.13 (Wycliffe),Wycliffe,Old Testament,Exodus,34,13,"But also distrie thou the auteris of hem, breke the ymagis, and kitte doun the woodis;"
Exodus 34.14 (Wycliffe),Wycliffe,Old Testament,Exodus,34,14,"nyl thou worschipe an alien God; the Lord a gelous louyere is his name, God is a feruent louyere;"
Exodus 34.15 (Wycliffe),Wycliffe,Old Testament,Exodus,34,15,"make thou not couenaunt with the men of tho cuntreis, lest whanne thei han do fornycacioun with her goddis, and han worschipid the symylacris of hem, ony man clepe thee, that thou ete of thingis offrid to an ydol."
Exodus 34.16 (Wycliffe),Wycliffe,Old Testament,Exodus,34,16,"Nether thou schalt take a wyif of her douytris to thi sones, lest aftir that tho douytris han do fornycacioun, thei make also thi sones to do fornicacioun in to her goddis."
Exodus 34.17 (Wycliffe),Wycliffe,Old Testament,Exodus,34,17,Thou schalt not make to thee yotun goddis.
Exodus 34.18 (Wycliffe),Wycliffe,Old Testament,Exodus,34,18,"Thou schalt kepe the solempynyte of therf looues; seuene daies thou schalt ete therf looues, as Y comaundide to thee, in the time of the monethe of newe fruytis; for in the monethe of veer tyme thou yedist out of Egipt."
Exodus 34.19 (Wycliffe),Wycliffe,Old Testament,Exodus,34,19,"Al thing of male kynde that openeth the wombe schal be myn, of alle lyuynge beestis, as wel of oxun, as of scheep, it schal be myn."
Exodus 34.20 (Wycliffe),Wycliffe,Old Testament,Exodus,34,20,"Thou schalt ayenbie with a scheep the firste gendrid of an asse, ellis if thou yyuest not prijs therfor, it schal be slayn. Thou schalt ayenbie the firste gendrid of thi sones; nether thou schalt appere voide in my siyt."
Exodus 34.21 (Wycliffe),Wycliffe,Old Testament,Exodus,34,21,"Sixe daies thou schalt worche, the seuenthe day thou schalt ceesse to ere and repe."
Exodus 34.22 (Wycliffe),Wycliffe,Old Testament,Exodus,34,22,"Thou schalt make to thee the solempnyte of woukis in the firste thingis of fruytis of thi ripe corn of wheete, and the solempnyte, whanne alle thingis ben gadrid in to bernes, whanne the tyme of yeer cometh ayen."
Exodus 34.23 (Wycliffe),Wycliffe,Old Testament,Exodus,34,23,"Ech male kynde of thee schal appere in thre tymes of the yeer in the siyt of the Lord Almyyti, thi God of Israel."
Exodus 34.24 (Wycliffe),Wycliffe,Old Testament,Exodus,34,24,"For whanne Y schal take awei folkis fro thi face, and Y schal alarge thi termes, noon schal sette tresouns to thi lond, while thou stiest and apperist in the siyt of thi Lord God, thries in the yeer."
Exodus 34.25 (Wycliffe),Wycliffe,Old Testament,Exodus,34,25,"Thou schalt not offre on sour dow the blood of my sacrifice, nethir ony thing of the slayn sacrifice of the solempnyte of fase schal abide in the morewtid."
Exodus 34.26 (Wycliffe),Wycliffe,Old Testament,Exodus,34,26,Thou schalt offre in the hows of thi Lord God the firste of the fruytis of thi lond. Thou schalt not sethe a kide in the mylk of his modir.
Exodus 34.27 (Wycliffe),Wycliffe,Old Testament,Exodus,34,27,"And the Lord seide to Moises, Write thou these wordis, bi whiche Y smoot a boond of pees, bothe with thee and with Israel."
Exodus 34.28 (Wycliffe),Wycliffe,Old Testament,Exodus,34,28,"Therfor Moises was there with the Lord bi fourti daies and bi fourti nyytis, he eet not breed, and drank not watir; and he wroot in tablys ten wordis of the boond of pees."
Exodus 34.29 (Wycliffe),Wycliffe,Old Testament,Exodus,34,29,"And whanne Moises cam doun fro the hil of Synai, he helde twei tablis of witnessyng, and he wiste not that his face was horned of the felouschipe of Goddis word."
Exodus 34.30 (Wycliffe),Wycliffe,Old Testament,Exodus,34,30,"Forsothe Aaron and the sones of Israel sien Moises face horned,"
Exodus 34.31 (Wycliffe),Wycliffe,Old Testament,Exodus,34,31,"and thei dredden to neiye niy, and thei weren clepid of hym, and thei turneden ayen, as wel Aaron as the princis of the synagoge; and after that Moises spak, thei camen to hym,"
Exodus 34.32 (Wycliffe),Wycliffe,Old Testament,Exodus,34,32,"yhe alle the sones of Israel; to whiche Moises comaundide alle thingis, whiche he hadde herd of the Lord in the hil of Synai."
Exodus 34.33 (Wycliffe),Wycliffe,Old Testament,Exodus,34,33,"And whanne the wordis weren fillid, he puttide a veil on his face;"
Exodus 34.34 (Wycliffe),Wycliffe,Old Testament,Exodus,34,34,"and he entride to the Lord, and spak with hym, and dide awey that veil, til he yede out; and thanne he spak to the sones of Israel alle thingis, that weren comaundid to hym;"
Exodus 34.35 (Wycliffe),Wycliffe,Old Testament,Exodus,34,35,"whiche sien that the face of Moyses goynge out was horned, but eft he hilide his face, if ony tyme he spak to hem."
Exodus 35.1 (Wycliffe),Wycliffe,Old Testament,Exodus,35,1,"Therfor whanne al the cumpanye of the sones of Israel was gaderid, Moises seide to hem, These thingis it ben, whiche the Lord comaundide to be doon."
Exodus 35.2 (Wycliffe),Wycliffe,Old Testament,Exodus,35,2,"Sixe daies ye schulen do werk, the seuenthe dai schal be hooli to you, the sabat and reste of the Lord; he that doith werk in the sabat schal be slayn."
Exodus 35.3 (Wycliffe),Wycliffe,Old Testament,Exodus,35,3,Ye schulen not kyndle fier in alle youre dwellyng places bi the dai of sabat.
Exodus 35.4 (Wycliffe),Wycliffe,Old Testament,Exodus,35,4,"And Moises seide to al the cumpeny of the sones of Israel, This is the word which the Lord comaundide, and seide,"
Exodus 35.5 (Wycliffe),Wycliffe,Old Testament,Exodus,35,5,"Departe ye at you the firste fruytis to the Lord; ech wilful man and of redi wille offre tho to the Lord, gold, and siluer, and bras,"
Exodus 35.6 (Wycliffe),Wycliffe,Old Testament,Exodus,35,6,"and iacynct, and purpur, and reed selk twies died, and bijs, heeris of geet,"
Exodus 35.7 (Wycliffe),Wycliffe,Old Testament,Exodus,35,7,"and skynnys of rammes maad reed, and of iacynt,"
Exodus 35.8 (Wycliffe),Wycliffe,Old Testament,Exodus,35,8,"trees of Sechym, and oile to liytis to be ordeyned, and that the oynement be maad, and encense moost swete,"
Exodus 35.9 (Wycliffe),Wycliffe,Old Testament,Exodus,35,9,"stoonus of onochyn and gemmes, to the ournyng of the cloth on the schuldris, and of the racional."
Exodus 35.10 (Wycliffe),Wycliffe,Old Testament,Exodus,35,10,"Who euer of you is wijs, come he, and make that, that the Lord comaundide,"
Exodus 35.11 (Wycliffe),Wycliffe,Old Testament,Exodus,35,11,"that is, the tabernacle, and the roof therof, and the hilyng; ryngis, and bildyngis of tablis, with barris, stakis, and foundementis;"
Exodus 35.12 (Wycliffe),Wycliffe,Old Testament,Exodus,35,12,"the arke, and barris; the propiciatorie, and the veil, which is hangid byfore it;"
Exodus 35.13 (Wycliffe),Wycliffe,Old Testament,Exodus,35,13,"the bord with barris, and vesselis, and with looues of settyng forth;"
Exodus 35.14 (Wycliffe),Wycliffe,Old Testament,Exodus,35,14,"the candilstike to susteyne liytis, the vesselis, and lanternes therof, and oile to the nurschyngis of fyris; the auter of encense, and the barris;"
Exodus 35.15 (Wycliffe),Wycliffe,Old Testament,Exodus,35,15,"the oile of anoyntyng, and encense of swete smellynge spiceries; the tente at the dore of the tabernacle;"
Exodus 35.16 (Wycliffe),Wycliffe,Old Testament,Exodus,35,16,"the auter of brent sacrifice, and his brasun gridele, with hise barris, and vessels; the greet waischyng vessel, and his foundement;"
Exodus 35.17 (Wycliffe),Wycliffe,Old Testament,Exodus,35,17,"the curteyns of the large street, with pileris and foundementis; the tente in the doris of the porche;"
Exodus 35.18 (Wycliffe),Wycliffe,Old Testament,Exodus,35,18,"the stakis of the tabernacle and of the large street, with her coordis;"
Exodus 35.19 (Wycliffe),Wycliffe,Old Testament,Exodus,35,19,"the clothis, whose vss is in the seruyce of seyntuarie; the clothis of Aaron bischop, and of hise sones, that thei be set in preesthod to me."
Exodus 35.20 (Wycliffe),Wycliffe,Old Testament,Exodus,35,20,"And al the multitude of the sones of Israel yede out of the siyt of Moises,"
Exodus 35.21 (Wycliffe),Wycliffe,Old Testament,Exodus,35,21,"and offride with moost redi soule and deuout the firste thingis to the Lord, to make the werk of the tabernacle of witnessyng, what euer was nedeful to the ournyng, and to hooli clothis."
Exodus 35.22 (Wycliffe),Wycliffe,Old Testament,Exodus,35,22,"Men and wymmen yauen bies of the armes, and eeryngis, ryngis, and ournementis of the arm niy the hond; ech goldun vessel was departid in to the yiftis of the Lord."
Exodus 35.23 (Wycliffe),Wycliffe,Old Testament,Exodus,35,23,"If ony man hadde iacynt, and purpur, and reed selk twies died, bijs, and the heeris of geet, skynnes of rammes maad reed, and of iacynt,"
Exodus 35.24 (Wycliffe),Wycliffe,Old Testament,Exodus,35,24,"metals of siluer, and of bras, thei offeryden to the Lord, and trees of Sechym in to dyuerse vsis."
Exodus 35.25 (Wycliffe),Wycliffe,Old Testament,Exodus,35,25,"But also wymmen tauyt yauen tho thingis, whiche thei hadden spunne, iacynt, purpur, and vermyloun,"
Exodus 35.26 (Wycliffe),Wycliffe,Old Testament,Exodus,35,26,"and bijs, and the heeris of geet; and yauen alle thingis by her owne fre wille."
Exodus 35.27 (Wycliffe),Wycliffe,Old Testament,Exodus,35,27,"Forsothe princes offeriden stoonys of onychyn and iemmes, to the cloth on the schuldris, and to the racional, and swete smellynge spiceries,"
Exodus 35.28 (Wycliffe),Wycliffe,Old Testament,Exodus,35,28,"and oyle to the liytis to be ordeyned, and to make redi oynement, and to make the encense of swettist odour."
Exodus 35.29 (Wycliffe),Wycliffe,Old Testament,Exodus,35,29,"Alle men and wymmen offeriden yiftis with deuout soule, that the werkis schulden be maad, whiche the Lord comaundide bi the hond of Moyses; alle the sones of Israel halewiden wilful thingis to the Lord."
Exodus 35.30 (Wycliffe),Wycliffe,Old Testament,Exodus,35,30,"And Moises seide to the sones of Israel, Lo! the Lord hath clepid Beseleel bi name, the sone of Hury, sone of Hur, of the lynage of Juda;"
Exodus 35.31 (Wycliffe),Wycliffe,Old Testament,Exodus,35,31,"and the Lord hath fillid hym with the spirit of God, of wisdom, and of vndurstondyng, and of kunnyng, and with al doctryn,"
Exodus 35.32 (Wycliffe),Wycliffe,Old Testament,Exodus,35,32,"to fynde out and to make werk in gold, and siluer, and bras, and in stoonys to be grauun,"
Exodus 35.33 (Wycliffe),Wycliffe,Old Testament,Exodus,35,33,"and in werk of carpentrie; what euer thing may be foundun craftili, the Lord yaf in his herte;"
Exodus 35.34 (Wycliffe),Wycliffe,Old Testament,Exodus,35,34,"and the Lord clepide Ooliab, the sone of Achymasech, of the lynage of Dan;"
Exodus 35.35 (Wycliffe),Wycliffe,Old Testament,Exodus,35,35,"the Lord tauyte bothe with wisdom, that thei make the werkis of carpenter, of steynour, and of broiderere, of iacynt, and purpur, and of reed selk, and of bijs, and that thei make alle thingis, and fynde alle newe thingis."
Exodus 36.1 (Wycliffe),Wycliffe,Old Testament,Exodus,36,1,"Therfor Beseleel, and Ooliab, and ech wijs man, to whiche the Lord yaf wisdom and vndurstondyng, that thei kouden worche crafteli, maden thingis that weren nedeful in to vsis of seyntuarie, and whiche the Lord comaundide to be maad."
Exodus 36.2 (Wycliffe),Wycliffe,Old Testament,Exodus,36,2,"And whanne Moises hadde clepid hem, and ech lerned man, to whom the Lord hadde youe wisdom and kunnyng, and whiche profriden hem bi her wille to make werk,"
Exodus 36.3 (Wycliffe),Wycliffe,Old Testament,Exodus,36,3,"he bitook to hem alle the yiftis of the sones of Israel. And whanne thei weren bisi in the werk ech dai, the puple offride auowis eerli."
Exodus 36.4 (Wycliffe),Wycliffe,Old Testament,Exodus,36,4,"Wherfor the werkmen weren compellid to come,"
Exodus 36.5 (Wycliffe),Wycliffe,Old Testament,Exodus,36,5,"and thei seiden to Moises, The puple offrith more than is nedeful."
Exodus 36.6 (Wycliffe),Wycliffe,Old Testament,Exodus,36,6,"Therfor Moises comaundide to be cried bi the vois of a criere, Nether man nether womman offre more ony thing in the werk of seyntuarie; and so it was ceessid fro yiftis to be offrid, for the thingis offrid sufficiden,"
Exodus 36.7 (Wycliffe),Wycliffe,Old Testament,Exodus,36,7,and weren ouer abundant.
Exodus 36.8 (Wycliffe),Wycliffe,Old Testament,Exodus,36,8,"And alle wise men in herte to fille the werk of the tabernacle maden ten curteyns of bijs foldid ayen, and of iacynct, and purpur, and of reed selk twies died, bi dyuerse werk, and bi the craft of many colouris."
Exodus 36.9 (Wycliffe),Wycliffe,Old Testament,Exodus,36,9,"Of whiche curteyns oon hadde in lengthe eiyte and twenti cubitis, and foure cubitis in breede; o mesure was of alle curteyns."
Exodus 36.10 (Wycliffe),Wycliffe,Old Testament,Exodus,36,10,"And he ioynede fyue curteyns oon to anothir, and he couplide othere fyue to hem silf to gidere;"
Exodus 36.11 (Wycliffe),Wycliffe,Old Testament,Exodus,36,11,"and he made handlis of iacynt in the hemme of o curteyn on euer either side,"
Exodus 36.12 (Wycliffe),Wycliffe,Old Testament,Exodus,36,12,"and in lijk maner in the hemme of the tother curteyn, that the handlis schulen comen to gidere ayens hem silf, and schulen be ioyned togider;"
Exodus 36.13 (Wycliffe),Wycliffe,Old Testament,Exodus,36,13,"wherfor he yettide also fifti goldun serclis, that schulen bite the handlis of curteyns; and o tabernacle was maad."
Exodus 36.14 (Wycliffe),Wycliffe,Old Testament,Exodus,36,14,"He made also enleuene saies of the heeris of geet, to hile the roof of the tabernacle;"
Exodus 36.15 (Wycliffe),Wycliffe,Old Testament,Exodus,36,15,"o saie hadde thretti cubitis in lengthe, foure cubitis in breede; alle the saies weren of o mesure;"
Exodus 36.16 (Wycliffe),Wycliffe,Old Testament,Exodus,36,16,"of whiche saies he ioynede fyue bi hem silf, and sixe othere bi hem silf."
Exodus 36.17 (Wycliffe),Wycliffe,Old Testament,Exodus,36,17,"And he made fifti handlis in the hemme of o say, and fifti in the hemme of the tother say, that tho schulden be ioyned to hem silf to gidere; and he made fifti bokelis of bras bi whiche"
Exodus 36.18 (Wycliffe),Wycliffe,Old Testament,Exodus,36,18,"the roof was fastned to gidere, that oon hilyng were maad of alle the saies."
Exodus 36.19 (Wycliffe),Wycliffe,Old Testament,Exodus,36,19,"He made also an hilyng of the tabernacle of the skynnes of rammes maad reed, and another veil aboue of skynnes of iacynt."
Exodus 36.20 (Wycliffe),Wycliffe,Old Testament,Exodus,36,20,He made also stondynge tablis of the tabernacle of the trees of Sechym;
Exodus 36.21 (Wycliffe),Wycliffe,Old Testament,Exodus,36,21,"the lengthe of o table was of ten cubitis, and the breede helde o cubit and an half."
Exodus 36.22 (Wycliffe),Wycliffe,Old Testament,Exodus,36,22,"Twey dentyngis weren bi ech table, that the oon schulde be ioyned to the tother; so he made in al the tablis of the tabernacle."
Exodus 36.23 (Wycliffe),Wycliffe,Old Testament,Exodus,36,23,"Of whiche tablis twenti weren at the mydday coost ayens the south,"
Exodus 36.24 (Wycliffe),Wycliffe,Old Testament,Exodus,36,24,"with fourti foundementis of siluer; twey foundementis weren set vndur o table on euer either side of the corneris, where the dentyngis of the sidis weren endid in the corneris."
Exodus 36.25 (Wycliffe),Wycliffe,Old Testament,Exodus,36,25,"And at the coost of the tabernacle that biholdith to the north he made twenti tablis,"
Exodus 36.26 (Wycliffe),Wycliffe,Old Testament,Exodus,36,26,"with fourti foundementis of siluer, twei foundementis bi ech table."
Exodus 36.27 (Wycliffe),Wycliffe,Old Testament,Exodus,36,27,"Forsothe ayens the west he made sixe tablis,"
Exodus 36.28 (Wycliffe),Wycliffe,Old Testament,Exodus,36,28,"and tweyne othere tablis bi ech corner of the tabernacle bihinde,"
Exodus 36.29 (Wycliffe),Wycliffe,Old Testament,Exodus,36,29,"whiche weren ioyned fro bynethe til to aboue, and weren borun in to o ioynyng to gidere; so he made on euer either part bi the corneris,"
Exodus 36.30 (Wycliffe),Wycliffe,Old Testament,Exodus,36,30,"that tho weren eiyte tablis to gidere, and hadden sixtene foundementis of siluer, that is, twei foundementis vndur ech table."
Exodus 36.31 (Wycliffe),Wycliffe,Old Testament,Exodus,36,31,"He made also barris of the trees of Sechym, fyue barris to holde to gidere the tablis of o side of the tabernacle,"
Exodus 36.32 (Wycliffe),Wycliffe,Old Testament,Exodus,36,32,"and fyue othere barris to schappe to gidere the tablis of the tother side; and without these, he made fyue othere barris at the west coost of the tabernacle ayens the see."
Exodus 36.33 (Wycliffe),Wycliffe,Old Testament,Exodus,36,33,"He made also another barre, that schulde come bi the myddil tables fro corner til to corner."
Exodus 36.34 (Wycliffe),Wycliffe,Old Testament,Exodus,36,34,"Forsothe he ouergildide tho wallis of tablis, and yetide the siluerne foundementis of tho, and he made the goldun serclis of tho, bi whiche the barris myyten be brouyt in, and be hilide the same barris with goldun platis."
Exodus 36.35 (Wycliffe),Wycliffe,Old Testament,Exodus,36,35,"He made also a veil dyuerse and departid, of iacynt, and purpur, and reed selk, and bijs foldid ayen bi werk of broiderie."
Exodus 36.36 (Wycliffe),Wycliffe,Old Testament,Exodus,36,36,"He made also foure pileris of the trees of Sechym, whyche pileris with the heedis he ouergildide, and yetide the siluerne foundementis of tho."
Exodus 36.37 (Wycliffe),Wycliffe,Old Testament,Exodus,36,37,"He made also in the entryng of the tabernacle a tent of iacynt, and purpur, and reed selk and bijs foldid ayen bi the werk of a broydreie."
Exodus 36.38 (Wycliffe),Wycliffe,Old Testament,Exodus,36,38,"And he made fyue pileris with her heedis, whiche he hilide with gold, and he yetide the brasun foundementis of tho, whiche he hilide with gold."
Exodus 37.1 (Wycliffe),Wycliffe,Old Testament,Exodus,37,1,"Forsothe Beseleel made also an arke of the trees of Sechym, hauynge twey cubitis and an half in lengthe, and a cubit and an half in breede; forsothe the hiynesse was of o cubit and an half; and he clothide the arke with purest gold, with ynne and without forth."
Exodus 37.2 (Wycliffe),Wycliffe,Old Testament,Exodus,37,2,"And he made to it a goldun coroun bi cumpas,"
Exodus 37.3 (Wycliffe),Wycliffe,Old Testament,Exodus,37,3,"and yetide foure goldun ryngis, bi foure corneris therof, twey ryngis in o side, and twei ryngis in the tother side."
Exodus 37.4 (Wycliffe),Wycliffe,Old Testament,Exodus,37,4,"And he made barris of the trees of Sechym, whiche barris he clothide with gold,"
Exodus 37.5 (Wycliffe),Wycliffe,Old Testament,Exodus,37,5,"and whiche barris he putte into the ryngis that weren in the sidis of the arke, to bere it."
Exodus 37.6 (Wycliffe),Wycliffe,Old Testament,Exodus,37,6,"He made also a propiciatorie, that is, Goddis answeryng place, of pureste gold, of twei cubitis and an half in lengthe, and of o cubit and an half in breede."
Exodus 37.7 (Wycliffe),Wycliffe,Old Testament,Exodus,37,7,"Also he made twei cherubyns of gold, betun out with hamer, whiche he settide on euer eithir side of the propiciatorie,"
Exodus 37.8 (Wycliffe),Wycliffe,Old Testament,Exodus,37,8,"o cherub in the hiynesse of o part, and the tother cherub in the hiynesse of the tothir part; twei cherubyns, oon in ech hiynesse of the propiciatorie, stretchynge out the wengis,"
Exodus 37.9 (Wycliffe),Wycliffe,Old Testament,Exodus,37,9,"and hilynge the propiciatorie, and biholdynge hem silf togidere and that."
Exodus 37.10 (Wycliffe),Wycliffe,Old Testament,Exodus,37,10,"He made also a boord of the trees of Sechym, in the lengthe of twey cubitis, and in the breede of o cubit, whiche boord hadde a cubit and an half in heiythe."
Exodus 37.11 (Wycliffe),Wycliffe,Old Testament,Exodus,37,11,"And he cumpaside the boord with clenneste gold, and made to it a goldun brynke bi cumpas;"
Exodus 37.12 (Wycliffe),Wycliffe,Old Testament,Exodus,37,12,"and he made to that brynke a goldun coroun, rasid bitwixe of foure fyngris; and on the same coroun he made anothir goldun coroun."
Exodus 37.13 (Wycliffe),Wycliffe,Old Testament,Exodus,37,13,"Also he yetide foure goldun serclis whiche he settide in foure corneris,"
Exodus 37.14 (Wycliffe),Wycliffe,Old Testament,Exodus,37,14,"bi alle the feet of the boord ayens the coroun, and he puttide barris in to the serclis, that the boord may be borun."
Exodus 37.15 (Wycliffe),Wycliffe,Old Testament,Exodus,37,15,"And he made tho barris of the trees of Sechym, and cumpasside tho with gold."
Exodus 37.16 (Wycliffe),Wycliffe,Old Testament,Exodus,37,16,"And he made vesselis to dyuerse vsis of the boord, vessels of vynegre, violis, and litle cuppis, and censeris of pure gold, in whiche the fletynge sacrifices schulen be offrid."
Exodus 37.17 (Wycliffe),Wycliffe,Old Testament,Exodus,37,17,"And he made a candilstike, betun out with hamer, of clenneste gold, of whos barre yerdis, cuppis, and litle rundelis and lilies camen forth;"
Exodus 37.18 (Wycliffe),Wycliffe,Old Testament,Exodus,37,18,"sixe in euer eithir side, thre yerdis on o side, and thre on the tother side; thre cuppis in the maner of a note bi ech yerde, and litle rundels to gidere, and lilies;"
Exodus 37.19 (Wycliffe),Wycliffe,Old Testament,Exodus,37,19,"and thre cuppis at the licnesse of a note in the tother yerde, and litle rundels to gidere, and lilies; forsothe the werk of sixe schaftis, that camen forth of the stok of the candilstike, was euene."
Exodus 37.20 (Wycliffe),Wycliffe,Old Testament,Exodus,37,20,"Sotheli in that barre weren foure cuppis, in the maner of a note, and litle rundels and lilies weren bi alle cuppis;"
Exodus 37.21 (Wycliffe),Wycliffe,Old Testament,Exodus,37,21,"and litle rundels vndur twei schaftis, bi thre placis, whiche to gidre be maad sixe schaftis comynge forth of o barre;"
Exodus 37.22 (Wycliffe),Wycliffe,Old Testament,Exodus,37,22,"therfor and the litle rundels, and schaftis therof, weren alle betun out with hamer, of pureste gold."
Exodus 37.23 (Wycliffe),Wycliffe,Old Testament,Exodus,37,23,"He made also seuene lanternes, with her snytyng tongis, and the vessels where tho thingis, that ben snytid out, ben quenchid, of clennest gold."
Exodus 37.24 (Wycliffe),Wycliffe,Old Testament,Exodus,37,24,The candilstike with alle his vessels weiyede a talent of gold.
Exodus 37.25 (Wycliffe),Wycliffe,Old Testament,Exodus,37,25,"He made also the auter of encense, of trees of Sechym, hauynge a cubit bi square, and twei cubitis in heiythe, of whos corneris camen forth hornes."
Exodus 37.26 (Wycliffe),Wycliffe,Old Testament,Exodus,37,26,"And he clothide it with clenneste gold, and the gridele, and wallis, and hornes;"
Exodus 37.27 (Wycliffe),Wycliffe,Old Testament,Exodus,37,27,"and he made to it a litil goldun coroun bi cumpas, and twei goldun ryngis vndur the coroun, bi ech syde, that barris be put in to tho, and the auter mow be borun."
Exodus 37.28 (Wycliffe),Wycliffe,Old Testament,Exodus,37,28,"Forsothe he made tho barris of the trees of Sechym, and hilide with goldun platis."
Exodus 37.29 (Wycliffe),Wycliffe,Old Testament,Exodus,37,29,"He made also oile to the oynement of halewyng, and encense of swete smellynge spiceries, moost clene, bi the werk of a makere of oynement."
Exodus 38.1 (Wycliffe),Wycliffe,Old Testament,Exodus,38,1,"He made also the auter of brent sacrifice of the trees of Sechym, of fyue cubitis bi square, and of thre cubitis in heiythe;"
Exodus 38.2 (Wycliffe),Wycliffe,Old Testament,Exodus,38,2,"whose hornes camen forth of the corneris, and he hilide it with platis of bras."
Exodus 38.3 (Wycliffe),Wycliffe,Old Testament,Exodus,38,3,"And in to vsis therof he made redi of bras dyuerse vessels, caudruns, tongis, fleischhokis, hokis, and resseittis of firis."
Exodus 38.4 (Wycliffe),Wycliffe,Old Testament,Exodus,38,4,"He made also the brasun gridile therof, bi the maner of a net, and a panne for colis vndur it, in the myddis of the auter."
Exodus 38.5 (Wycliffe),Wycliffe,Old Testament,Exodus,38,5,"And he yetide foure ryngis, by so many endis of the gridile, to putte in the barris to bere;"
Exodus 38.6 (Wycliffe),Wycliffe,Old Testament,Exodus,38,6,"and he made tho same barris of the trees of Sechym, and hilide with platis of bras."
Exodus 38.7 (Wycliffe),Wycliffe,Old Testament,Exodus,38,7,"And ledde in to the serclis that stonden forth in the sidis of the auter. Forsothe thilke auter was not sad, but holowe of the bildyngis of tablis, and voide with ynne."
Exodus 38.8 (Wycliffe),Wycliffe,Old Testament,Exodus,38,8,"He made also a greet waischyng vessel of bras, with his foundement, of the myrours of wymmen that wakiden in the greet street of the tabernacle."
Exodus 38.9 (Wycliffe),Wycliffe,Old Testament,Exodus,38,9,"And he made the greet street, in whose south coost weren tentis of bijs foldid ayen, of an hundrid cubitis, twenti brasun pilers with her foundementis,"
Exodus 38.10 (Wycliffe),Wycliffe,Old Testament,Exodus,38,10,"the heedis of pilers, and al the grauyng of the werk, weren of siluer;"
Exodus 38.11 (Wycliffe),Wycliffe,Old Testament,Exodus,38,11,"euenli at the north coost the tentis, pilers, and foundementis and heedis of pilers, weren of the same mesure, and werk, and metal."
Exodus 38.12 (Wycliffe),Wycliffe,Old Testament,Exodus,38,12,"Forsothe in that coost that biholdith the west weren tentis of fyfty cubitis, ten brasun pilers with her foundementis, and the heedis of pilers, and al the grauyng of werk, weren of siluer."
Exodus 38.13 (Wycliffe),Wycliffe,Old Testament,Exodus,38,13,"Sotheli ayens the eest he made redi tentis of fifti cubitis,"
Exodus 38.14 (Wycliffe),Wycliffe,Old Testament,Exodus,38,14,"of whiche tentis o side helde fiftene cubitis of thre pilers with her foundementis; and in the tother side,"
Exodus 38.15 (Wycliffe),Wycliffe,Old Testament,Exodus,38,15,"for he made the entryng of the tabernacle bitwixe euer either, weren tentis euenli of fiftene cubitis, thre pilers, and so many foundementis."
Exodus 38.16 (Wycliffe),Wycliffe,Old Testament,Exodus,38,16,Bijs foldid ayen hilide alle the tentis of the greet street.
Exodus 38.17 (Wycliffe),Wycliffe,Old Testament,Exodus,38,17,"The foundementis of pilers weren of bras; forsothe the heedis of tho pilers, with alle her grauyngis, weren of siluer; but also he clothide with siluer tho pilers of the greet street."
Exodus 38.18 (Wycliffe),Wycliffe,Old Testament,Exodus,38,18,"And in the entryng therof he made a tente, bi werk of broiderie, of iacynt, purpur, vermyloun, and of bijs foldid ayen, which tente hadde twenti cubitis in lengthe, and the heiythe was of fyue cubitis, bi the mesure which alle the tentis of the greet street hadden."
Exodus 38.19 (Wycliffe),Wycliffe,Old Testament,Exodus,38,19,"Forsothe the pylers in the entryng weren foure, with brasun foundementis, and the heedis of tho pilers and grauyngis weren of siluer;"
Exodus 38.20 (Wycliffe),Wycliffe,Old Testament,Exodus,38,20,"and he made brasun stakis of the tabernacle, and of the greet street, bi cumpas."
Exodus 38.21 (Wycliffe),Wycliffe,Old Testament,Exodus,38,21,"These ben the instrumentis of the tabernacle of witnessyng, that ben noumbrid, bi the comaundement of Moises, in the cerymonyes of Leuytis, bi the hond of Ithamar, sone of Aaron, preest."
Exodus 38.22 (Wycliffe),Wycliffe,Old Testament,Exodus,38,22,"Whiche instrumentis Beseleel, sone of Huri, sone of Hur, of the lynage of Juda, fillide; for the Lord comaundide bi Moises,"
Exodus 38.23 (Wycliffe),Wycliffe,Old Testament,Exodus,38,23,"while Ooliab, sone of Achysameth, of the lynage of Dan, was ioyned felowe to hym, and he hym silf was a noble crafti man of trees, and a tapesere and a broderere of iacynt, purpur, vermyloun and bijs."
Exodus 38.24 (Wycliffe),Wycliffe,Old Testament,Exodus,38,24,"Al the gold that was spendid in the werk of seyntuarie, and that was offrid in yiftis, was of nyne and twenti talentis, and of seuene hundrid and thretti siclis, at the mesure of seyntuarie."
Exodus 38.25 (Wycliffe),Wycliffe,Old Testament,Exodus,38,25,"Forsothe it was offrid of hem that passiden to noumbre fro twenti yeer and aboue, of sixe hundrid and thre thousand, and fyue hundrid and fifty of armed men."
Exodus 38.26 (Wycliffe),Wycliffe,Old Testament,Exodus,38,26,"Ferthermore, an hundrid talentis of siluer weren, of whiche the foundementis of the seyntuarie weren yotun togidere, and of the entryng, where the veil hangith;"
Exodus 38.27 (Wycliffe),Wycliffe,Old Testament,Exodus,38,27,"an hundrid foundementis weren maad of an hundrid talentis, and for ech foundement was ordeyned o talent."
Exodus 38.28 (Wycliffe),Wycliffe,Old Testament,Exodus,38,28,"Forsothe of a thousynde seuene hundrid and thre scoor and fiftene siclis he made the heedis of pilers, and he clothide tho same pilers with siluer."
Exodus 38.29 (Wycliffe),Wycliffe,Old Testament,Exodus,38,29,"Also of bras weren offrid thre scoor and twelue thousynde talentis, and foure hundrid siclis ouer."
Exodus 38.30 (Wycliffe),Wycliffe,Old Testament,Exodus,38,30,"Of whiche the foundementis in the entryng of the tabernacle of witnessyng weren yotun, and the brasun auter, with his gridele, and al the vessels that perteynen to the vss therof,"
Exodus 38.31 (Wycliffe),Wycliffe,Old Testament,Exodus,38,31,"and the foundementis of the greet street, as wel in the cumpas, as in the entryng therof, and the stakis of the tabernacle, and of the greet street bi cumpas."
Exodus 39.1 (Wycliffe),Wycliffe,Old Testament,Exodus,39,1,"Forsothe of iacynt, and purpur, vermyloun, and bijs, he made clothis, in whiche Aaron was clothid, whanne he mynystride in hooli thingis, as the Lord comaundide to Moises."
Exodus 39.2 (Wycliffe),Wycliffe,Old Testament,Exodus,39,2,"Therfor he made the cloth on the schuldris of gold, iacynt, and purpur, and of reed selk twies died,"
Exodus 39.3 (Wycliffe),Wycliffe,Old Testament,Exodus,39,3,"and of bijs foldid ayen, bi werk of broiderie; also he kittide thinne goldun platis, and made thinne in to threedis, that tho moun be foldid ayen, with the warp of the formere colouris;"
Exodus 39.4 (Wycliffe),Wycliffe,Old Testament,Exodus,39,4,"and he made tweyne hemmes couplid to hem silf to gidere, in euer either side of the endis; and he made a girdil of the same colouris,"
Exodus 39.5 (Wycliffe),Wycliffe,Old Testament,Exodus,39,5,as the Lord comaundide to Moises.
Exodus 39.6 (Wycliffe),Wycliffe,Old Testament,Exodus,39,6,"And he made redi twei stonys of onychyn, boundun and closid in gold, and grauun bi the craft of worchere in iemmys, with the names of the sones of Israel; sixe names in o stoon, and sixe in the tother stoon, bi the ordre of her birthe."
Exodus 39.7 (Wycliffe),Wycliffe,Old Testament,Exodus,39,7,"And he settide tho stoonus in the sidis of the clooth on the schuldris, in to a memorial of the sones of Israel, as the Lord comaundide to Moises."
Exodus 39.8 (Wycliffe),Wycliffe,Old Testament,Exodus,39,8,"He made also the racional, by werk of broiderie, bi the werk of the cloth on the schuldris, of gold, iacynt, purpur, and reed selk twies died, and of biis foldid ayen; he made the racional foure cornerid,"
Exodus 39.9 (Wycliffe),Wycliffe,Old Testament,Exodus,39,9,"double, of the mesure of foure fyngris."
Exodus 39.10 (Wycliffe),Wycliffe,Old Testament,Exodus,39,10,"And settide thereynne foure ordris of iemmes; in the firste ordre was sardius, topazius, smaragdus; in the secounde was carbuncle,"
Exodus 39.11 (Wycliffe),Wycliffe,Old Testament,Exodus,39,11,"safir, iaspis;"
Exodus 39.12 (Wycliffe),Wycliffe,Old Testament,Exodus,39,12,"in the thridde ordre was ligurie, achates, ametiste;"
Exodus 39.13 (Wycliffe),Wycliffe,Old Testament,Exodus,39,13,"in the fourthe ordre was crisolite, onochyn, and berille, cumpassid and enclosid with gold, bi her ordris."
Exodus 39.14 (Wycliffe),Wycliffe,Old Testament,Exodus,39,14,"And tho twelue stonys weren grauyn with twelue names, of the lynage of Israel, alle stonys bi hem silf, bi the names of alle lynagis bi hem silf."
Exodus 39.15 (Wycliffe),Wycliffe,Old Testament,Exodus,39,15,"Thei maden also in the racional litle chaynes, cleuynge to hem silf togidre,"
Exodus 39.16 (Wycliffe),Wycliffe,Old Testament,Exodus,39,16,"of pureste gold, and tweyne hokys, and so many ryngis of gold. Forsothe thei settiden the ryngis on euer either side of the racional,"
Exodus 39.17 (Wycliffe),Wycliffe,Old Testament,Exodus,39,17,"of whiche ryngis twei goldun chaynes hangiden, whiche thei settiden in the hokis, that stonden forth in the corneris of the cloth on the schuldris."
Exodus 39.18 (Wycliffe),Wycliffe,Old Testament,Exodus,39,18,"These acordiden so to hem silf, bothe bifore and bihynde, that the cloth on the schuldris, and the racional,"
Exodus 39.19 (Wycliffe),Wycliffe,Old Testament,Exodus,39,19,"weren knyt togidere, fastned to the girdil, and couplid ful strongli with ryngis, whiche ryngis a lace of iacynt ioynede togidere, lest tho weren loose, and fletiden doun, and weren moued ech from other, as the Lord comaundide to Moises."
Exodus 39.20 (Wycliffe),Wycliffe,Old Testament,Exodus,39,20,"Thei maden also a coote on the schuldris, al of iacynt;"
Exodus 39.21 (Wycliffe),Wycliffe,Old Testament,Exodus,39,21,"and the hood in the hiyere part, aboute the myddis, and a wouun hemme, bi the cumpas of the hood;"
Exodus 39.22 (Wycliffe),Wycliffe,Old Testament,Exodus,39,22,"forsothe bynethe at the feet piyn applis of iacynt, and purpur, and vermyloun, and biys foldid ayen;"
Exodus 39.23 (Wycliffe),Wycliffe,Old Testament,Exodus,39,23,"and litle bellis of pureste gold, whiche thei settiden bitwixe pum garnadis, in the lowest part of the coote, bi cumpas;"
Exodus 39.24 (Wycliffe),Wycliffe,Old Testament,Exodus,39,24,"a goldun litle belle, and a piyn apple; with whiche the bischop yede ourned, whanne he was set in seruyce, as the Lord comaundide to Moises."
Exodus 39.25 (Wycliffe),Wycliffe,Old Testament,Exodus,39,25,"Thei maden also cootis of bijs, bi wouun werk, to Aaron and to hise sones,"
Exodus 39.26 (Wycliffe),Wycliffe,Old Testament,Exodus,39,26,"and mytres with smale corouns of biys,"
Exodus 39.27 (Wycliffe),Wycliffe,Old Testament,Exodus,39,27,and lynnun clothis of bijs;
Exodus 39.28 (Wycliffe),Wycliffe,Old Testament,Exodus,39,28,"forsothe a girdil of bijs foldid ayen, of iacynt, purpur, and vermyloun, departid bi craft of broyderie, as the Lord comaundide to Moises."
Exodus 39.29 (Wycliffe),Wycliffe,Old Testament,Exodus,39,29,"Thei maden also a plate of hooli worschipyng, of pureste gold, and thei writeden therynne bi werk of a worchere in iemmes, The hooli of the Lord."
Exodus 39.30 (Wycliffe),Wycliffe,Old Testament,Exodus,39,30,"And thei bounden it with the mytre bi a lace of iacynt, as the Lord comaundide to Moises."
Exodus 39.31 (Wycliffe),Wycliffe,Old Testament,Exodus,39,31,"Therfor al the werk of the tabernacle, and the hilyng of the witnessyng, was parformed; and the sones of Israel diden alle thingis whiche the Lord comaundide to Moises."
Exodus 39.32 (Wycliffe),Wycliffe,Old Testament,Exodus,39,32,"And thei offeriden the tabernacle, and the roof, and al the purtenaunce, ryngis, tablis, barris, pileris, and foundementis;"
Exodus 39.33 (Wycliffe),Wycliffe,Old Testament,Exodus,39,33,"the hilyng of skynnes of rammes, maad reed, and another hilyng of skynnys of iacynt;"
Exodus 39.34 (Wycliffe),Wycliffe,Old Testament,Exodus,39,34,"the veil, the arke, barris, propiciatorie;"
Exodus 39.35 (Wycliffe),Wycliffe,Old Testament,Exodus,39,35,"the boord with vessels, and with the looues of settyng forth;"
Exodus 39.36 (Wycliffe),Wycliffe,Old Testament,Exodus,39,36,"the candilstike, lanternes, and the purtenauncis of tho, with oile;"
Exodus 39.37 (Wycliffe),Wycliffe,Old Testament,Exodus,39,37,"the goldun auter, and oynement, and encense of swete smellynge spiceries;"
Exodus 39.38 (Wycliffe),Wycliffe,Old Testament,Exodus,39,38,and the tente in the entryng of the tabernacle;
Exodus 39.39 (Wycliffe),Wycliffe,Old Testament,Exodus,39,39,"the brasun auter, gridile, barris, and alle vessels therof; the greet waischyng vessel, with his foundement; the tentis of the greet street, and the pilers with her foundementis;"
Exodus 39.40 (Wycliffe),Wycliffe,Old Testament,Exodus,39,40,"the tente in the entring of the greet street, and the coordis, and stakis therof. No thing of the vessels failide, that weren comaundid to be maad in to the seruyce of the tabernacle, and in to the roof of the boond of pees."
Exodus 39.41 (Wycliffe),Wycliffe,Old Testament,Exodus,39,41,"Also the sones of Israel offriden the clothis whiche the prestis, that is, Aaron and hise sones, vsen in the seyntuarie,"
Exodus 39.42 (Wycliffe),Wycliffe,Old Testament,Exodus,39,42,as the Lord comaundide.
Exodus 39.43 (Wycliffe),Wycliffe,Old Testament,Exodus,39,43,"And aftir that Moises siy alle tho thingis fillid, he blesside hem."
Exodus 40.1 (Wycliffe),Wycliffe,Old Testament,Exodus,40,1,"And the Lord spak to Moises, and seide,"
Exodus 40.2 (Wycliffe),Wycliffe,Old Testament,Exodus,40,2,"In the firste monethe, in the firste dai of the monethe, thou schalt reise the tabernacle of witnessyng."
Exodus 40.3 (Wycliffe),Wycliffe,Old Testament,Exodus,40,3,"And thou schalt sette the arke therynne, and thou schalt leeue a veil bifore it."
Exodus 40.4 (Wycliffe),Wycliffe,Old Testament,Exodus,40,4,"And whanne the bord is borun yn, thou schalt sette ther onne tho thingis, that ben comaundid iustli. The candilstike schal stonde with hise lanternes,"
Exodus 40.5 (Wycliffe),Wycliffe,Old Testament,Exodus,40,5,"and the goldun auter, where ynne encense is brent bifor the arke of witnessyng. Thou schalt sette a tente in the entryng of the tabernacle;"
Exodus 40.6 (Wycliffe),Wycliffe,Old Testament,Exodus,40,6,"and bifor it the auter of brent sacrifice,"
Exodus 40.7 (Wycliffe),Wycliffe,Old Testament,Exodus,40,7,"the waischyng vessel bitwixe the auter and the tabernacle, which waischyng vessel thou schalt fille with water."
Exodus 40.8 (Wycliffe),Wycliffe,Old Testament,Exodus,40,8,"And thou schalt cumpas the greet street, and the entryng ther of with tentis."
Exodus 40.9 (Wycliffe),Wycliffe,Old Testament,Exodus,40,9,"And whanne thou hast take oyle of anoyntyng, thou schalt anoynte the tabernacle, with hise vessels, that tho be halewid;"
Exodus 40.10 (Wycliffe),Wycliffe,Old Testament,Exodus,40,10,"the auter of brent sacrifice, and alle vessels ther of; the waischyng vessel,"
Exodus 40.11 (Wycliffe),Wycliffe,Old Testament,Exodus,40,11,"with his foundement. Thou schalt anoynte alle thingis with the oile of anoyntyng, that tho be hooli of hooli thingis."
Exodus 40.12 (Wycliffe),Wycliffe,Old Testament,Exodus,40,12,And thou schalt present Aaron and hise sones to the dore of the tabernacle of witnessyng;
Exodus 40.13 (Wycliffe),Wycliffe,Old Testament,Exodus,40,13,"and, whanne thei ben waischid in water, thou schalt clothe hem with hooli clothis, that thei mynystre to me, and that the anoyntyng of hem profite in to euerlastynge preesthod."
Exodus 40.14 (Wycliffe),Wycliffe,Old Testament,Exodus,40,14,And Moises dide alle thingis whiche the Lord comaundide.
Exodus 40.15 (Wycliffe),Wycliffe,Old Testament,Exodus,40,15,"Therfor in the firste monethe of the secunde yeer, in the firste dai of the monethe, the tabernacle was set."
Exodus 40.16 (Wycliffe),Wycliffe,Old Testament,Exodus,40,16,"And Moises reiside it, and settide the tablis, and foundementis, and barris, and he ordeynede pilers;"
Exodus 40.17 (Wycliffe),Wycliffe,Old Testament,Exodus,40,17,"and spredde abrood the roof on the tabernacle, and puttide an hilyng aboue, as the Lord comaundide."
Exodus 40.18 (Wycliffe),Wycliffe,Old Testament,Exodus,40,18,"He puttide also the witnessyng in the arke, and he settide barris with ynne, and Goddis answeryng place aboue."
Exodus 40.19 (Wycliffe),Wycliffe,Old Testament,Exodus,40,19,"And whanne he hadde brouyt the arke in to the tabernacle, he hangide a veil bifor it, that he schulde fille the comaundement of the Lord."
Exodus 40.20 (Wycliffe),Wycliffe,Old Testament,Exodus,40,20,"He settide also the boord in the tabernacle of witnessyng, at the north coost, without the veil,"
Exodus 40.21 (Wycliffe),Wycliffe,Old Testament,Exodus,40,21,"and he ordeynede the looues of settyng forth bifore, as the Lord comaundide to Moises."
Exodus 40.22 (Wycliffe),Wycliffe,Old Testament,Exodus,40,22,"He settide also the candilstike in the tabernacle of witnessyng, euene ayens the boord,"
Exodus 40.23 (Wycliffe),Wycliffe,Old Testament,Exodus,40,23,"in the south side, and settide lanternes bi ordre, bi the comaundement of the Lord."
Exodus 40.24 (Wycliffe),Wycliffe,Old Testament,Exodus,40,24,"He puttide also the goldun auter vndur the roof of witnessyng,"
Exodus 40.25 (Wycliffe),Wycliffe,Old Testament,Exodus,40,25,"ayens the veil, and he brente theronne encense of swete smellynge spiceries, as the Lord comaundide to Moises."
Exodus 40.26 (Wycliffe),Wycliffe,Old Testament,Exodus,40,26,"He settide also a tente in the entryng of the tabernacle,"
Exodus 40.27 (Wycliffe),Wycliffe,Old Testament,Exodus,40,27,"and the auter of brent sacrifice in the porche of the witnessyng, and he offride therynne brent sacrifice, and sacrifices, as the Lord comaundide."
Exodus 40.28 (Wycliffe),Wycliffe,Old Testament,Exodus,40,28,"Also he ordeynede the waischyng vessel, bitwixe the tabernacle of witnessyng and the auter, and fillide it with watir."
Exodus 40.29 (Wycliffe),Wycliffe,Old Testament,Exodus,40,29,"And Moises, and Aaron, and his sones, waischiden her hondis and feet,"
Exodus 40.30 (Wycliffe),Wycliffe,Old Testament,Exodus,40,30,"whanne thei entriden into the roof of boond of pees, and neiyeden to the auter, as the Lord comaundide to Moises."
Exodus 40.31 (Wycliffe),Wycliffe,Old Testament,Exodus,40,31,"He reiside also the greet street, bi the cumpas of the tabernacle and of the auter, and settyde a tente in the entryng therof. Aftir that alle thingis weren perfitli maad,"
Exodus 40.32 (Wycliffe),Wycliffe,Old Testament,Exodus,40,32,"a cloude hilide the tabernacle of witnessyng, and the glorie of the Lord fillide it;"
Exodus 40.33 (Wycliffe),Wycliffe,Old Testament,Exodus,40,33,"nether Moyses myyte entre in to the tabernacle of the boond of pees, while the cloude hilide alle thingis, and the maieste of the Lord schynede, for the cloude hilide alle thingis."
Exodus 40.34 (Wycliffe),Wycliffe,Old Testament,Exodus,40,34,"If ony tyme the cloude lefte the tabernacle, the sones of Israel yeden forth bi her cumpanyes;"
Exodus 40.35 (Wycliffe),Wycliffe,Old Testament,Exodus,40,35,"if the cloude hangide aboue, thei dwelliden in the same place;"
Exodus 40.36 (Wycliffe),Wycliffe,Old Testament,Exodus,40,36,"for the cloude of the Lord restide on the tabernacle bi dai, and fier in the nyyt, in the siyt of the puplis of Israel, bi alle her dwellyngis."
Leviticus 1.1 (Wycliffe),Wycliffe,Old Testament,Leviticus,1,1,"FORSOTHE the Lord clepide Moyses, and spak to him fro the tabernacle of witnessyng, and seide,"
Leviticus 1.2 (Wycliffe),Wycliffe,Old Testament,Leviticus,1,2,"Speke thou to the sones of Israel, and thou schalt seie to hem, A man of you, that offrith to the Lord a sacrifice of beestis, that is, of oxun and of scheep, and offrith slayn sacrifices, if his offryng is brent sacrifice,"
Leviticus 1.3 (Wycliffe),Wycliffe,Old Testament,Leviticus,1,3,"and of the droue of oxun, he schal offre a male beeste without wem at the dore of the tabernacle of witnessyng, to make the Lord plesid to hym."
Leviticus 1.4 (Wycliffe),Wycliffe,Old Testament,Leviticus,1,4,"And he schal sette hondis on the heed of the sacrifice, and it schal be acceptable, and profityng in to clensyng of hym."
Leviticus 1.5 (Wycliffe),Wycliffe,Old Testament,Leviticus,1,5,"And he schal offre a calf bifor the Lord, and the sones of Aaron, preestis, schulen offre the blood ther of, and thei schulen schede bi the cumpas of the auter, which is bifor the dore of the tabernacle."
Leviticus 1.6 (Wycliffe),Wycliffe,Old Testament,Leviticus,1,6,"And whanne the skyn of the sacrifice is drawun awei, thei schulen kitte the membris in to gobetis;"
Leviticus 1.7 (Wycliffe),Wycliffe,Old Testament,Leviticus,1,7,"and thei schulen put vndur in the auter fier, and thei schulen make an heep of wode bifore; and thei schulen ordeyne aboue"
Leviticus 1.8 (Wycliffe),Wycliffe,Old Testament,Leviticus,1,8,"the trees tho thingis that ben kit, that is, the heed, and alle thingis that cleuen to the mawe,"
Leviticus 1.9 (Wycliffe),Wycliffe,Old Testament,Leviticus,1,9,"whanne the entrailis and feet ben waischid with watir; and the preest schal brenne tho on the auter, in to brent sacrifice, and swete odour to the Lord."
Leviticus 1.10 (Wycliffe),Wycliffe,Old Testament,Leviticus,1,10,"That if the offryng is of litle beestis, a brent sacrifice of scheep, ethir of geet, he schal offre a male beeste with out wem,"
Leviticus 1.11 (Wycliffe),Wycliffe,Old Testament,Leviticus,1,11,"and he schal offre at the side of the auter that biholdith to the north, bifore the Lord. Sotheli the sones of Aaron schulen schede the blood therof on the auter bi cumpas,"
Leviticus 1.12 (Wycliffe),Wycliffe,Old Testament,Leviticus,1,12,"and thei schulen departe the membris, the heed, and alle thingis that cleuen to the mawe, and thei schulen putte on the trees, vndur whiche the fier schal be set;"
Leviticus 1.13 (Wycliffe),Wycliffe,Old Testament,Leviticus,1,13,"sotheli thei schulen waische in watir the entrailis and feet; and the preest schal brenne alle thingis offrid on the auter, in to brent sacrifice, and swettest odour to the Lord."
Leviticus 1.14 (Wycliffe),Wycliffe,Old Testament,Leviticus,1,14,"Forsothe if the offryng of brent sacrifice to the Lord is of briddis, of turtlis, and of culuer briddis,"
Leviticus 1.15 (Wycliffe),Wycliffe,Old Testament,Leviticus,1,15,"the preest schal offre it at the auter; and whanne the heed is writhun to the necke, and the place of the wounde is brokun, he schal make the blood renne doun on the brenke of the auter."
Leviticus 1.16 (Wycliffe),Wycliffe,Old Testament,Leviticus,1,16,"Sotheli he schal caste forth the litil bladdir of the throte, and fetheris bisidis the auter, at the eest coost, in the place in which the aischis ben wont to be sched out;"
Leviticus 1.17 (Wycliffe),Wycliffe,Old Testament,Leviticus,1,17,"and he schal breke the wyngis therof, and he schal not kerue, nether he schal departe it with yrun; and he schal brenne it on the auter, whanne fier is set vndur the trees; it is a brent sacrifice, and an offryng of swete odour to the Lord."
Leviticus 2.1 (Wycliffe),Wycliffe,Old Testament,Leviticus,2,1,"Whanne a soule offrith an offryng of sacrifice to the Lord, flour of wheete schal be his offring. And he schal schede oile ther onne,"
Leviticus 2.2 (Wycliffe),Wycliffe,Old Testament,Leviticus,2,2,"and he schal putte encense, and he schal bere to the sones of Aaron, preest, of whiche sones oon schal take an handful of flour of whete, and of oile, and alle the encense; and he schal putte a memorial on the auter, in to swettest odour to the Lord."
Leviticus 2.3 (Wycliffe),Wycliffe,Old Testament,Leviticus,2,3,"Forsothe that that is residue of the sacrifice schal be Aarons and hise sones, the hooli of hooli thingis of offryngis to the Lord."
Leviticus 2.4 (Wycliffe),Wycliffe,Old Testament,Leviticus,2,4,"Forsothe whanne thou offrist a sacrifice bakun in an ouene of whete flour, that is, loouys without sour dow, spreynd with oile, and therf breed sodun in watir, bawmed with oile;"
Leviticus 2.5 (Wycliffe),Wycliffe,Old Testament,Leviticus,2,5,"if thin offryng is of a friyng panne, of wheete flour spreynd with oile and without sour dow,"
Leviticus 2.6 (Wycliffe),Wycliffe,Old Testament,Leviticus,2,6,"thou schalt departe it in smale partis, and thou schalt schede oile ther onne."
Leviticus 2.7 (Wycliffe),Wycliffe,Old Testament,Leviticus,2,7,"Ellis if the sacrifice is of a gridele, euenli the whete flour schal be spreynd with oile;"
Leviticus 2.8 (Wycliffe),Wycliffe,Old Testament,Leviticus,2,8,"which whete flour thou schalt offre to the Lord, and schalt bitake in the hondis of the preest."
Leviticus 2.9 (Wycliffe),Wycliffe,Old Testament,Leviticus,2,9,"And whanne he hath offrid it, he schal take a memorial of the sacrifice, and he schal brenne it on the auter, in to odour of swetnesse to the Lord."
Leviticus 2.10 (Wycliffe),Wycliffe,Old Testament,Leviticus,2,10,"Sotheli what euer thing is residue, it schal be Aarons and hise sones, the hooly of hooli thingis of the offryngis to the Lord."
Leviticus 2.11 (Wycliffe),Wycliffe,Old Testament,Leviticus,2,11,"Ech offryng which is offrid to the Lord, schal be without sour dow, nether ony thing of sour dow, and of hony, schal be brent in the sacrifice of the Lord."
Leviticus 2.12 (Wycliffe),Wycliffe,Old Testament,Leviticus,2,12,"Ye schulen offre oneli the firste fruytis of tho, and yiftis; sotheli tho schulen not be put on the auter, in to odour of swetnesse."
Leviticus 2.13 (Wycliffe),Wycliffe,Old Testament,Leviticus,2,13,"Whateuer thing of sacrifice thou schalt offre, thou schalt make it sauery with salt, nether thou schalt take awey the salt of the boond of pees of thi God fro thi sacrifice; in ech offryng thou schalt offre salt."
Leviticus 2.14 (Wycliffe),Wycliffe,Old Testament,Leviticus,2,14,"Forsothe if thou offrist a yifte of the firste thingis of thi fruytis to the Lord, of eeris of corn yit grene, thou schalt seenge tho in fier, and thou schalt breke in the maner of seedis; and so thou schalt offre thi firste fruytis to the Lord,"
Leviticus 2.15 (Wycliffe),Wycliffe,Old Testament,Leviticus,2,15,"and thou schalt schede oyle theronne, and schalt putte encense, for it is the offryng of the Lord."
Leviticus 2.16 (Wycliffe),Wycliffe,Old Testament,Leviticus,2,16,"Of which the preest schal brenne, in to mynde of the yifte, a part of the seedis brokun, and of oyle, and al the encense."
Leviticus 3.1 (Wycliffe),Wycliffe,Old Testament,Leviticus,3,1,"That if his offryng is a sacrifice of pesible thingis, and he wole offre of oxun, he schal offre bifore the Lord a male, ether a female, without wem."
Leviticus 3.2 (Wycliffe),Wycliffe,Old Testament,Leviticus,3,2,"And he schal sette hond on the heed of his sacrifice, that schal be offrid in the entryng of the tabernacle; and the sones of Aaron preest schulen schede the blood bi the cumpas of the auter."
Leviticus 3.3 (Wycliffe),Wycliffe,Old Testament,Leviticus,3,3,"And thei schulen offre of the sacrifice of pesible thingis in to offryng to the Lord, the fatnesse that hilith the entrailis, and what euer thing of fatnesse is with ynne;"
Leviticus 3.4 (Wycliffe),Wycliffe,Old Testament,Leviticus,3,4,"thei schulen offre twey kydeneris, with the fatnesse bi which the guttis clepid ylyon ben hilid, and the calle of the lyuer with the litle reynes."
Leviticus 3.5 (Wycliffe),Wycliffe,Old Testament,Leviticus,3,5,"And thei schulen brenne tho on the auter, in to brent sacrifice, whanne fier is put vndur the trees, in to offryng of swettest odour to the Lord."
Leviticus 3.6 (Wycliffe),Wycliffe,Old Testament,Leviticus,3,6,"Sotheli if his offryng is of scheep, and a sacrifice of pesible thingis, whether he offrith a male ether a female, tho schulen be without wem."
Leviticus 3.7 (Wycliffe),Wycliffe,Old Testament,Leviticus,3,7,"If he offrith a lombe bifor the Lord,"
Leviticus 3.8 (Wycliffe),Wycliffe,Old Testament,Leviticus,3,8,"he schal sette his hond on the heed of his sacrifice, that schal be offrid in the porche of the tabernacle of witnessyng; and the sones of Aaron schulen schede the blood therof bi the cumpas of the auter."
Leviticus 3.9 (Wycliffe),Wycliffe,Old Testament,Leviticus,3,9,"And thei schulen offre of the sacrifice of pesible thingis a sacrifice to the Lord, the innere fatnesse,"
Leviticus 3.10 (Wycliffe),Wycliffe,Old Testament,Leviticus,3,10,"and al the tail with the reynes, and the fatnesse that hilith the wombe, and alle the entrailis, and euer eithir litil reyne, with the fatnesse which is bisidis the guttis clepid ylion, and the calle of the mawe, with the litle reynes."
Leviticus 3.11 (Wycliffe),Wycliffe,Old Testament,Leviticus,3,11,"And the preest schal brenne tho on the auter, in to the fedyng of fier, and of the offryng to the Lord."
Leviticus 3.12 (Wycliffe),Wycliffe,Old Testament,Leviticus,3,12,"If his offryng is a geet, and he offrith it to the Lord,"
Leviticus 3.13 (Wycliffe),Wycliffe,Old Testament,Leviticus,3,13,"he schal sette his hond on the heed therof, and he schal offre it in to the entryng of the tabernacle of witnessyng; and the sones of Aaron schulen schede the blood therof bi the cumpas of the auter."
Leviticus 3.14 (Wycliffe),Wycliffe,Old Testament,Leviticus,3,14,"And thei schulen take therof, in to the fedyng of the Lordis fier, the fatnesse that hilith the wombe, and that hilith alle the entrailis,"
Leviticus 3.15 (Wycliffe),Wycliffe,Old Testament,Leviticus,3,15,"and twei litle reynes with the calle which is on tho bisidis ilion, and the fatnesse of the mawe, with the entrails that cleuen to the litle reynes."
Leviticus 3.16 (Wycliffe),Wycliffe,Old Testament,Leviticus,3,16,"And the preest schal brenne tho on the auter, in to the fedyng of fier, and of swettest odour; al the fatnesse schal be the Lordis,"
Leviticus 3.17 (Wycliffe),Wycliffe,Old Testament,Leviticus,3,17,"by euerlastynge riyt in generaciouns, and in alle youre dwellyng placis, nether in ony maner ye schulen ete blood, nethir fatnesse."
Leviticus 4.1 (Wycliffe),Wycliffe,Old Testament,Leviticus,4,1,"And the Lord spak to Moises, and seide, Speke thou to the sones of Israel,"
Leviticus 4.2 (Wycliffe),Wycliffe,Old Testament,Leviticus,4,2,"Whanne a soule hath do synne bi ignoraunce, and hath do ony thing of alle comaundementis of the Lord, whiche he comaundide that tho schulen not be don; if a preest which is anoyntid,"
Leviticus 4.3 (Wycliffe),Wycliffe,Old Testament,Leviticus,4,3,"hath do synne, makynge the puple to trespasse, he schal offre for his synne a calf without wem to the Lord."
Leviticus 4.4 (Wycliffe),Wycliffe,Old Testament,Leviticus,4,4,"And he schal brynge it to the dore of the tabernacle of witnessyng, bifor the Lord, and he schal sette hond on the heed therof, and he schal offre it to the Lord."
Leviticus 4.5 (Wycliffe),Wycliffe,Old Testament,Leviticus,4,5,"And he schal take vp of the blood of the calf, and schal brynge it in to the tabernacle of witnessyng."
Leviticus 4.6 (Wycliffe),Wycliffe,Old Testament,Leviticus,4,6,"And whanne he hath dippid the fyngir in to the blood, he schal sprenge it seuen sithis bifor the Lord, ayens the veil of the seyntuarie."
Leviticus 4.7 (Wycliffe),Wycliffe,Old Testament,Leviticus,4,7,"And he schal putte of the same blood on the corners of the auter of encense moost acceptable to the Lord, which auter is in the tabernacle of witnessyng; sotheli he schal schede al the tother blood in to the foundement of the auter of brent sacrifice in the entryng of the tabernacle."
Leviticus 4.8 (Wycliffe),Wycliffe,Old Testament,Leviticus,4,8,"And he schal offre for synne the ynnere fatnesse of the calf, as well it that hilith the entrails, as alle thingis that ben with ynne,"
Leviticus 4.9 (Wycliffe),Wycliffe,Old Testament,Leviticus,4,9,"twei litle reynes, and the calle, which is on tho bisidis ilion, and the fatnesse of the mawe,"
Leviticus 4.10 (Wycliffe),Wycliffe,Old Testament,Leviticus,4,10,"with the litle reines, as it is offrid of the calf of the sacrifice of pesible thingis; and he schal brenne tho on the auter of brent sacrifice."
Leviticus 4.11 (Wycliffe),Wycliffe,Old Testament,Leviticus,4,11,"Sotheli he schal bere out of the castels the skyn, and alle the fleischis, with the heed, and feet, and entrails,"
Leviticus 4.12 (Wycliffe),Wycliffe,Old Testament,Leviticus,4,12,"and dung, and the residue bodi in to a clene place, where aischis ben wont to be sched out; and he schal brenne tho on the heep of trees, whiche schulen be brent in the place of aischis sched out."
Leviticus 4.13 (Wycliffe),Wycliffe,Old Testament,Leviticus,4,13,"That if al the cumpeny of the sones of Israel knowith not, and doith by vnkunnyng that that is ayens the comaundement of the Lord,"
Leviticus 4.14 (Wycliffe),Wycliffe,Old Testament,Leviticus,4,14,"and aftirward vndirstondith his synne, it schal offre a calf for synne, and it schal brynge the calf to the dore of the tabernacle."
Leviticus 4.15 (Wycliffe),Wycliffe,Old Testament,Leviticus,4,15,"And the eldere men of the puple schulen sette hondis on the heed therof bifor the Lord; and whanne the calf is offrid in the siyt of the Lord,"
Leviticus 4.16 (Wycliffe),Wycliffe,Old Testament,Leviticus,4,16,the preest which is anoyntid schal bere ynne of his blood in to the tabernacle of witnessyng;
Leviticus 4.17 (Wycliffe),Wycliffe,Old Testament,Leviticus,4,17,"and whanne the fyngur is dippid, he schal sprenge seuen sithis ayens the veil."
Leviticus 4.18 (Wycliffe),Wycliffe,Old Testament,Leviticus,4,18,"And he schal putte of the same blood in the hornes of the auter, which is bifor the Lord in the tabernacle of witnessyng; sotheli he schal schede the residue blood bisidis the foundement of the auter of brent sacrifice, which is in the dore of tabernacle of witnessyng."
Leviticus 4.19 (Wycliffe),Wycliffe,Old Testament,Leviticus,4,19,"And he schal take al the fatnesse therof, and schal brenne it on the auter;"
Leviticus 4.20 (Wycliffe),Wycliffe,Old Testament,Leviticus,4,20,"and so he schal do also of this calf, as he dide also bifor; and whanne the prest schal preye for hem, the Lord schal be merciful."
Leviticus 4.21 (Wycliffe),Wycliffe,Old Testament,Leviticus,4,21,"Forsothe he schal bere out thilke calf, and schal brenne it, as also the formere calf, for it is for the synne of the multitude."
Leviticus 4.22 (Wycliffe),Wycliffe,Old Testament,Leviticus,4,22,"If the prince synneth, and doith bi ignoraunce o thing of many, which is forbodun in the lawe of the Lord,"
Leviticus 4.23 (Wycliffe),Wycliffe,Old Testament,Leviticus,4,23,"and aftirward vndirstondith his synne, he schal offre to the Lord a sacrifice, a buk of geet, that hath no wem;"
Leviticus 4.24 (Wycliffe),Wycliffe,Old Testament,Leviticus,4,24,"and he schal sette his hond on the heed therof. And whanne he hath offrid it in the place, where brent sacrifice is wont to be slayn, bifor the Lord, for it is for synne;"
Leviticus 4.25 (Wycliffe),Wycliffe,Old Testament,Leviticus,4,25,"the preest schal dippe the fyngur in the blood of sacrifice for synne, and he schal touche the corneris of the auter of brent sacrifice, and he schal schede the residue blood at the foundement therof."
Leviticus 4.26 (Wycliffe),Wycliffe,Old Testament,Leviticus,4,26,"Sotheli the preest schal brenne the innere fatnesse aboue the auter, as it is wont to be doon in the sacrifice of pesible thingis, and the preest schal preye for hym, and for his synne, and it schal be foryouun to hym."
Leviticus 4.27 (Wycliffe),Wycliffe,Old Testament,Leviticus,4,27,"That if a soule of the puple of the lond synneth bi ignoraunce, that he do ony thing of these that ben forbodun in the lawe of the Lord, and trespassith,"
Leviticus 4.28 (Wycliffe),Wycliffe,Old Testament,Leviticus,4,28,"and knowith his synne, he schal offre a geet without wem;"
Leviticus 4.29 (Wycliffe),Wycliffe,Old Testament,Leviticus,4,29,"and he schal sette hond on the heed of the sacrifice which is for synne, and he schal offre it in the place of brent sacrifice."
Leviticus 4.30 (Wycliffe),Wycliffe,Old Testament,Leviticus,4,30,"And the preest schal take of the blood on his fyngur, and he schal touche the hornes of the auter of brent sacryfice, and he schal schede the residue at the foundement therof."
Leviticus 4.31 (Wycliffe),Wycliffe,Old Testament,Leviticus,4,31,"Sotheli he schal take a wei al the ynnere fatnesse, as it is wont to be don a wei of the sacrifices of pesible thingis, and he schal brenne it on the auter, in to odour of swetnesse to the Lord; and the preest schal preye for hym, and it schal be foryouun to hym."
Leviticus 4.32 (Wycliffe),Wycliffe,Old Testament,Leviticus,4,32,"Sotheli if he offrith of litle beestis a sacrifice for synne, that is,"
Leviticus 4.33 (Wycliffe),Wycliffe,Old Testament,Leviticus,4,33,"a scheep without wem, he schal putte the hond on the heed therof, and he schal offre it in the place where the beest of brent sacrifices ben wont to be slayn."
Leviticus 4.34 (Wycliffe),Wycliffe,Old Testament,Leviticus,4,34,"And the preest schal take of the blood therof in his fyngur, and he schal touche the hornes of the autir of brent sacrifice, and he schal schede the residue at the foundement therof."
Leviticus 4.35 (Wycliffe),Wycliffe,Old Testament,Leviticus,4,35,"And he schal do awey al the ynnere fatnesse as the innere fatnesse of the ram which is offrid for pesible thingis, is wont to be don a wei, and he schal brenne it on the auter of encense of the Lord; and the preest schal preye for hym, and for his synne, and it schal be foryouun to hym."
Leviticus 5.1 (Wycliffe),Wycliffe,Old Testament,Leviticus,5,1,"If a soule synneth, and hereth the vois of a swerere, and is witnesse, for ether he siy, ether is witynge, if he schewith not, he schal bere his synne."
Leviticus 5.2 (Wycliffe),Wycliffe,Old Testament,Leviticus,5,2,"A persone that touchith ony vnclene thing, ether which is slayn of a beeste, ether is deed bi it silf, ether touchith ony other crepynge beeste, and foryetith his vnclennesse, he is gilti, and trespassith."
Leviticus 5.3 (Wycliffe),Wycliffe,Old Testament,Leviticus,5,3,"And if he touchith ony thing of the vnclennesse of man, bi al the vnclennesse bi which he is wont to be defoulid, and he foryetith, and knowith afterward, he schal be suget to trespas."
Leviticus 5.4 (Wycliffe),Wycliffe,Old Testament,Leviticus,5,4,"A soule that swerith, and bryngith forth with hise lippis, that it schulde do ether yuel, ether wel, and doith not, and confermeth the same thing with an ooth, ethir with a word, and foryetith, and aftirward vndirstondith his trespas, do it penaunce for synne,"
Leviticus 5.5 (Wycliffe),Wycliffe,Old Testament,Leviticus,5,5,"and offre it of the flockis a femal lomb, ethir a goet;"
Leviticus 5.6 (Wycliffe),Wycliffe,Old Testament,Leviticus,5,6,"and the preest schal preie for hym, and for his synne."
Leviticus 5.7 (Wycliffe),Wycliffe,Old Testament,Leviticus,5,7,"But if he may not offre a beeste, offre he twei turtlis, ethir briddis of culuers to the Lord, oon for synne, and the tother in to brent sacrifice."
Leviticus 5.8 (Wycliffe),Wycliffe,Old Testament,Leviticus,5,8,"And he schal yyue tho to the preest, which schal offre the firste for synne, and schal folde ayen the heed therof to the wengis, so that it cleue to the necke, and be not brokyn outirli."
Leviticus 5.9 (Wycliffe),Wycliffe,Old Testament,Leviticus,5,9,"And the preest schal sprynge the wal of the auter, of the blood therof; sotheli what euer is residue, he schal make to droppe doun at the foundement of the auter, for it is for synne."
Leviticus 5.10 (Wycliffe),Wycliffe,Old Testament,Leviticus,5,10,"Sotheli he schal brenne the tother brid in to brent sacrifice, as it is wont to be doon; and the preest schal preie for hym, and for his synne, and it schal be foryouun to hym."
Leviticus 5.11 (Wycliffe),Wycliffe,Old Testament,Leviticus,5,11,"That if his hond mai not offre twei turtlis, ethir twei briddis of culueris, he schal offre for his synne the tenthe part of ephi of wheete flour; he schal not putte oile in to it, nether he schal putte ony thing of encense, for it is for synne."
Leviticus 5.12 (Wycliffe),Wycliffe,Old Testament,Leviticus,5,12,"And he schal yyue it to the preest, which preest schal take vp an handful therof, and schal brenne on the auter, in to mynde of hym that offeride,"
Leviticus 5.13 (Wycliffe),Wycliffe,Old Testament,Leviticus,5,13,"and the preest schal preie for hym, and schal clense; forsothe he schal have the tother part in yifte."
Leviticus 5.14 (Wycliffe),Wycliffe,Old Testament,Leviticus,5,14,"And the Lord spak to Moises,"
Leviticus 5.15 (Wycliffe),Wycliffe,Old Testament,Leviticus,5,15,"and seide, If a soule brekith cerymonyes bi errour, and synneth in these thingis that ben halewid to the Lord, it schal offre for his trespas a ram without wem of the flockis, that may be bouyt for twey siclis, bi the weiyte of the seyntuarie."
Leviticus 5.16 (Wycliffe),Wycliffe,Old Testament,Leviticus,5,16,"And he schal restore that harm that he dide, and he schal putte the fyuethe part aboue, and schal yyue to the preest, which preest schal preye for hym, and offre the ram, and it schal be foryouun to hym."
Leviticus 5.17 (Wycliffe),Wycliffe,Old Testament,Leviticus,5,17,"A soule that synneth bi ignoraunce, and doith oon of these thingis that ben forbodun in the lawe of the Lord, and is gilti of synne, and vndirstondith his wickidnesse,"
Leviticus 5.18 (Wycliffe),Wycliffe,Old Testament,Leviticus,5,18,"it schal offre to the preest a ram without wem of the flockis, bi the mesure of estymacioun of synne; and the preest schal preye for hym, for he dide vnwytynge, and it schal be foryouun to him,"
Leviticus 5.19 (Wycliffe),Wycliffe,Old Testament,Leviticus,5,19,for by errour he trespasside ayens the Lord.
Leviticus 6.1 (Wycliffe),Wycliffe,Old Testament,Leviticus,6,1,"And the Lord spak to Moises,"
Leviticus 6.2 (Wycliffe),Wycliffe,Old Testament,Leviticus,6,2,"and seide, A soule that synneth, and dispisith the Lord, and denyeth to his neiybore a thing bitakun to kepyng, that was bitakun to his feith, ethir takith maisterfuli a thing bi violence, ether makith fals chaleng,"
Leviticus 6.3 (Wycliffe),Wycliffe,Old Testament,Leviticus,6,3,"ether fyndith a thing lost, and denyeth ferthermore and forswerith, and doth ony other thing of manye in whiche thingis men ben wont to do synne,"
Leviticus 6.4 (Wycliffe),Wycliffe,Old Testament,Leviticus,6,4,"if it is conuict of the gilt,"
Leviticus 6.5 (Wycliffe),Wycliffe,Old Testament,Leviticus,6,5,"it schal yelde hool alle thingis whiche it wolde gete bi fraude, and ferthermore the fyuethe part to the lord, to whom it dide harm."
Leviticus 6.6 (Wycliffe),Wycliffe,Old Testament,Leviticus,6,6,"Sotheli for his synne it schal offre a ram vnwemmed of the floc, and it schal yyue that ram to the preest, bi the valu and mesure of the trespas;"
Leviticus 6.7 (Wycliffe),Wycliffe,Old Testament,Leviticus,6,7,"and the preest schal preie for hym bifor the Lord, and it schal be foryouun to hym, for alle thingis whiche he synnede in doyng."
Leviticus 6.8 (Wycliffe),Wycliffe,Old Testament,Leviticus,6,8,"And the Lord spak to Moises, and seide,"
Leviticus 6.9 (Wycliffe),Wycliffe,Old Testament,Leviticus,6,9,"Comaunde thou to Aaron, and to hise sones, This is the lawe of brent sacrifice; it schal be brent in the auter al nyyt til the morewe; fier that is youun fro heuene schal be of the same auter."
Leviticus 6.10 (Wycliffe),Wycliffe,Old Testament,Leviticus,6,10,"The preest schal be clothid with a coote, and pryuy lynnun clothis; and he schal take awei the aischis, which the fier deuourynge brente, and he schal putte bisidis the auter;"
Leviticus 6.11 (Wycliffe),Wycliffe,Old Testament,Leviticus,6,11,"and he schal be spuylid of the formere clothis, and he schal be clothid with other, and schal bere aischis out of the castels, and in a moost clene place he schal make tho to be wastid til to a deed sparcle."
Leviticus 6.12 (Wycliffe),Wycliffe,Old Testament,Leviticus,6,12,"Forsothe fier schal brenne euere in the auter, which fier the preest schal nurische, puttynge trees vndur, in the morewtid bi ech dai; and whanne brent sacrifice is put aboue, the preest schal brenne the ynnere fatnessis of pesible thingis."
Leviticus 6.13 (Wycliffe),Wycliffe,Old Testament,Leviticus,6,13,"This is euerlastynge fier, that schal neuer faile in the auter."
Leviticus 6.14 (Wycliffe),Wycliffe,Old Testament,Leviticus,6,14,"This is the lawe of sacrifice, and of fletynge offryngis, whiche the sones of Aaron schulen offre bifore the Lord, and bifor the auter."
Leviticus 6.15 (Wycliffe),Wycliffe,Old Testament,Leviticus,6,15,"The preest schal take an handful of wheete flour, which is spreynd with oile, and al the encense which is put on the wheete flour, and he schal brenne it in the auter, in to mynde of swettist odour to the Lord."
Leviticus 6.16 (Wycliffe),Wycliffe,Old Testament,Leviticus,6,16,"Forsothe Aaron with hise sones schal ete the tother part of wheete flour, without sour dow; and he schal ete in the hooli place of the greet street of the tabernacle."
Leviticus 6.17 (Wycliffe),Wycliffe,Old Testament,Leviticus,6,17,"Sotheli herfor it schal not be diyt with sour dow, for a part therof is offrid in to encense of the Lord; it schal be hooli of the noumbre of holi thingis, as for synne and for trespas."
Leviticus 6.18 (Wycliffe),Wycliffe,Old Testament,Leviticus,6,18,"Malis oonli of the kynrede of Aaron schulen ete it; it is a lawful thing and euerlastynge in youre generaciouns, of the sacrifice of the Lord; ech man that touchith tho schal be halewyd."
Leviticus 6.19 (Wycliffe),Wycliffe,Old Testament,Leviticus,6,19,"And the Lord spak to Moises,"
Leviticus 6.20 (Wycliffe),Wycliffe,Old Testament,Leviticus,6,20,"and seide, This is the offryng of Aaron, and of hise sones, which thei owen offre to the Lord in the day of her anoyntyng ; thei schulen offre the tenthe part of ephi of wheete flour, in euerlastynge sacrifice, the myddis therof in the morewtid, and the myddis therof in the euentid;"
Leviticus 6.21 (Wycliffe),Wycliffe,Old Testament,Leviticus,6,21,"which schal be spreynt with oile in the friyng panne, and schal be fried."
Leviticus 6.22 (Wycliffe),Wycliffe,Old Testament,Leviticus,6,22,"Sotheli the preest which is successour to the fadir bi riyt, schal offre it hoot, in to sweteste odour to the Lord; and al it schal be brent in the auter."
Leviticus 6.23 (Wycliffe),Wycliffe,Old Testament,Leviticus,6,23,"For al the sacrifice of preestis schal be wastid with fier, nether ony man schal ete therof."
Leviticus 6.24 (Wycliffe),Wycliffe,Old Testament,Leviticus,6,24,"And the Lord spak to Moises, and seide,"
Leviticus 6.25 (Wycliffe),Wycliffe,Old Testament,Leviticus,6,25,"Spek thou to Aaron and to hise sones, This is the lawe of sacrifice for synne; it schal be offrid bifor the Lord, in the place where brent sacrifice is offrid; it is hooli of the noumbre of hooli thingis."
Leviticus 6.26 (Wycliffe),Wycliffe,Old Testament,Leviticus,6,26,"The preest that offrith it, schal ete it in the hooli place, in the greet street of the tabernacle."
Leviticus 6.27 (Wycliffe),Wycliffe,Old Testament,Leviticus,6,27,"What euer thing schal touche the fleischis therof, it schal be halewid; if a cloth is bispreynt of the blood therof, it schal be waischun in the hooli place."
Leviticus 6.28 (Wycliffe),Wycliffe,Old Testament,Leviticus,6,28,"Sotheli the erthun vessel, in which it is sodun, schal be brokun; that if the vessel is of bras, it schal be scourid, and schal be waischun with watir."
Leviticus 6.29 (Wycliffe),Wycliffe,Old Testament,Leviticus,6,29,Ech male of preestis kyn schal ete of the fleischis therof; for it is hooli of the noumbre of hooli thingis.
Leviticus 6.30 (Wycliffe),Wycliffe,Old Testament,Leviticus,6,30,"Sotheli the sacrifice which is slayn for synne, whos blood is borun in to the tabernacle of witnessyng to clense in the seyntuarie, schal not be etun, but it schal be brent in fier."
Leviticus 7.1 (Wycliffe),Wycliffe,Old Testament,Leviticus,7,1,And this is the lawe of sacrifice for trespas; it is hooli of the noumbre of hooli thingis.
Leviticus 7.2 (Wycliffe),Wycliffe,Old Testament,Leviticus,7,2,"Therfor where brent sacrifice is offrid, also the sacrifice for trespas schal be slayn; the blood therof schal be sched bi the cumpas of the auter."
Leviticus 7.3 (Wycliffe),Wycliffe,Old Testament,Leviticus,7,3,"Thei schulen offre the tail therof, and the fatnesse that hilith the entrailis,"
Leviticus 7.4 (Wycliffe),Wycliffe,Old Testament,Leviticus,7,4,"the twei litle reynes, and the fatnesse which is bisidis ilioun, and the calle of the mawe, with the litle reynes."
Leviticus 7.5 (Wycliffe),Wycliffe,Old Testament,Leviticus,7,5,"And the preest schal brenne tho on the auter; it is encense of the Lord, for trespas."
Leviticus 7.6 (Wycliffe),Wycliffe,Old Testament,Leviticus,7,6,"Ech male of the preestis kyn schal ete these fleischis in the hooli place, for it is hooli of the noumbre of hooli thingis."
Leviticus 7.7 (Wycliffe),Wycliffe,Old Testament,Leviticus,7,7,"As a sacrifice is offrid for synne, so and for trespas, o lawe schal be of euer eithir sacrifice; it schal perteyne to the preest, that offrith it."
Leviticus 7.8 (Wycliffe),Wycliffe,Old Testament,Leviticus,7,8,"The preest that offrith the beeste of brent sacrifice, schal haue the skyn therof."
Leviticus 7.9 (Wycliffe),Wycliffe,Old Testament,Leviticus,7,9,"And ech sacrifice of wheete flour, which is bakun in an ouene, and what euer is maad redi in a gridile, ethir in a friyng panne, it schal be that preestis, of whom it is offrid,"
Leviticus 7.10 (Wycliffe),Wycliffe,Old Testament,Leviticus,7,10,"whether it is spreynt with oile, ethir is drye. To alle the sones of Aaron euene mesure schal be departyd, to ech bi hem silf."
Leviticus 7.11 (Wycliffe),Wycliffe,Old Testament,Leviticus,7,11,"This is the lawe of the sacrifice of pesible thingis, which is offrid to the Lord."
Leviticus 7.12 (Wycliffe),Wycliffe,Old Testament,Leviticus,7,12,"If the offryng is for doyng of thankyngis, thei schulen offre looues without sour dow spreynt with oile, and therf looues sodun in watir, that ben anoyntid with oile; and thei schulen offre wheete flour bakun, and thinne looues spreynt to gidere with the medlyng of oile."
Leviticus 7.13 (Wycliffe),Wycliffe,Old Testament,Leviticus,7,13,"Also thei schulen offre looues diyt with sour dow, with the sacrifice of thankyngis which is offrid for pesible thingis;"
Leviticus 7.14 (Wycliffe),Wycliffe,Old Testament,Leviticus,7,14,"of whiche o loof schal be offrid to the Lord for the firste fruytis, and it schal be the preestis that schal schede the blood of the sacrifice,"
Leviticus 7.15 (Wycliffe),Wycliffe,Old Testament,Leviticus,7,15,"whose fleischis schulen be etun in the same dai, nether ony thing of tho schal dwelle til the morewtid."
Leviticus 7.16 (Wycliffe),Wycliffe,Old Testament,Leviticus,7,16,"If a man offrith a sacrifice bi a vow, ethir bi fre wille, it schal be etun in lijk maner in the same dai; but also if ony thing dwellith in to the morew, it is leueful to ete it;"
Leviticus 7.17 (Wycliffe),Wycliffe,Old Testament,Leviticus,7,17,"sotheli fier schal waaste, whateuer thing the thridde day schal fynde."
Leviticus 7.18 (Wycliffe),Wycliffe,Old Testament,Leviticus,7,18,"If ony man etith in the thridde dai of the fleischis of sacrifice of pesible thingis, his offryng schal be maad voide, nethir it schal profite to the offerere; but rather whateuer soule defoulith hym silf with suche mete, he schal be gilti of brekyng of the lawe."
Leviticus 7.19 (Wycliffe),Wycliffe,Old Testament,Leviticus,7,19,"Fleisch that touchith ony vnclene thing, schal not be etun, but it schal be brent bi fier; he that is clene, schal ete it."
Leviticus 7.20 (Wycliffe),Wycliffe,Old Testament,Leviticus,7,20,"A pollutid soule, that etith of the fleischis of the sacrifice of pesible thingis, which is offrid to the Lord, schal perische fro hise puplis."
Leviticus 7.21 (Wycliffe),Wycliffe,Old Testament,Leviticus,7,21,"And he that touchith vnclennesse of man, ether of beeste, ether of alle thing that may defoule, and etith of suche fleischis, schal perische fro hise puplis."
Leviticus 7.22 (Wycliffe),Wycliffe,Old Testament,Leviticus,7,22,"And the Lord spak to Moises,"
Leviticus 7.23 (Wycliffe),Wycliffe,Old Testament,Leviticus,7,23,"and seide, Speke thou to the sones of Israel, Ye schulen not ete the ynnere fatnesse of a scheep, of an oxe, and of a geet;"
Leviticus 7.24 (Wycliffe),Wycliffe,Old Testament,Leviticus,7,24,"ye schulen haue in to dyuerse vsis the ynnere fatnesse of a carkeis deed by it silf, and of that beeste which is takun of a rauenus beeste."
Leviticus 7.25 (Wycliffe),Wycliffe,Old Testament,Leviticus,7,25,"If ony man etith the ynnere fatnesse, that owith to be offrid in to encense of the Lord, he schal perische fro his puple."
Leviticus 7.26 (Wycliffe),Wycliffe,Old Testament,Leviticus,7,26,"Also ye schulen not take in mete the blood of ony beeste, as wel of briddis as of beestis;"
Leviticus 7.27 (Wycliffe),Wycliffe,Old Testament,Leviticus,7,27,ech man that etith blood schal perische fro his puplis.
Leviticus 7.28 (Wycliffe),Wycliffe,Old Testament,Leviticus,7,28,"And the Lord spak to Moises,"
Leviticus 7.29 (Wycliffe),Wycliffe,Old Testament,Leviticus,7,29,"and seide, Speke thou to the sones of Israel, He that offrith a sacrifice of pesible thingis to the Lord, offre togidere also a sacrifice, that is, fletynge offryngis therof."
Leviticus 7.30 (Wycliffe),Wycliffe,Old Testament,Leviticus,7,30,"He schal holde in the hondis the ynnere fatnesse of the sacrifice, and the brest; and whanne he hath halewid bothe offrid to the Lord, he schal yyue to the preest,"
Leviticus 7.31 (Wycliffe),Wycliffe,Old Testament,Leviticus,7,31,which schal brenne the ynnere fatnesse on the auter; sotheli the brest schal be Aarons and hise sones;
Leviticus 7.32 (Wycliffe),Wycliffe,Old Testament,Leviticus,7,32,and the riyt schuldur of the sacrifices of pesible thingis schal turne in to the firste fruytis of the preest.
Leviticus 7.33 (Wycliffe),Wycliffe,Old Testament,Leviticus,7,33,"He that of Aarons sones offrith the blood, and the ynnere fatnesse, schal haue also the riyt schuldur in his porcioun."
Leviticus 7.34 (Wycliffe),Wycliffe,Old Testament,Leviticus,7,34,"For Y haue take fro the sones of Israel the brest of reisyng, and the schuldur of departyng, of the pesible sacrifices of hem, and Y haue youe to Aaron the preest and to hise sones, bi euerlastynge lawe, of al the puple of Israel."
Leviticus 7.35 (Wycliffe),Wycliffe,Old Testament,Leviticus,7,35,"This is the anoyntyng of Aaron, and of hise sones, in the cerymonyes of the Lord, in the dai where ynne Moises offride hem that thei schulden be set in preesthod,"
Leviticus 7.36 (Wycliffe),Wycliffe,Old Testament,Leviticus,7,36,"and whiche thingis the Lord comaundide to be youun to hem of the sones of Israel, bi euerlastynge religioun in her generaciouns."
Leviticus 7.37 (Wycliffe),Wycliffe,Old Testament,Leviticus,7,37,"This is the lawe of brent sacrifice, and of sacrifice for synne, and for trespas, and for halewyng, and for the sacrifices of pesible thingis;"
Leviticus 7.38 (Wycliffe),Wycliffe,Old Testament,Leviticus,7,38,"which lawe the Lord ordeynede to Moises in the hil of Synay, whanne he comaundide to the sones of Israel that thei schulden offre her offryngis to the Lord, in the deseert of Synay."
Leviticus 8.1 (Wycliffe),Wycliffe,Old Testament,Leviticus,8,1,"And the Lord spak to Moises, and seide, Take thou Aaron with hise sones,"
Leviticus 8.2 (Wycliffe),Wycliffe,Old Testament,Leviticus,8,2,"the clothes of hem, and the oile of anoyntyng, a calf for synne, twei rammes, a panyere with therf looues;"
Leviticus 8.3 (Wycliffe),Wycliffe,Old Testament,Leviticus,8,3,and thou schalt gedere al the cumpanye to the dore of the tabernacle.
Leviticus 8.4 (Wycliffe),Wycliffe,Old Testament,Leviticus,8,4,"Moises dide as the Lord comaundide; and whanne al the company was gaderid bifor the yatis of the tabernacle, he seide,"
Leviticus 8.5 (Wycliffe),Wycliffe,Old Testament,Leviticus,8,5,This is the word which the Lord comaundid to be don.
Leviticus 8.6 (Wycliffe),Wycliffe,Old Testament,Leviticus,8,6,"And anoon Moises offride Aaron and hise sones; and whanne he hadde waischun hem,"
Leviticus 8.7 (Wycliffe),Wycliffe,Old Testament,Leviticus,8,7,"he clothide the bischop with a lynnun schirte, and girdide the bischop with a girdil, and clothide with a coote of iacynt, and puttide the cloth on the schuldris aboue,"
Leviticus 8.8 (Wycliffe),Wycliffe,Old Testament,Leviticus,8,8,"which cloth on the schuldris he boond with a girdil, and dresside to the racional, wherynne doctryn and truthe was."
Leviticus 8.9 (Wycliffe),Wycliffe,Old Testament,Leviticus,8,9,"And Moises hilide the heed with a mytre, and settide theronne, ayens the forhed, the goldun plate halewid in halewyng, as the Lord comaundide to hym."
Leviticus 8.10 (Wycliffe),Wycliffe,Old Testament,Leviticus,8,10,"He took also the oile of anoyntyng, with which he anoyntide the tabernacle with al his purtenaunce;"
Leviticus 8.11 (Wycliffe),Wycliffe,Old Testament,Leviticus,8,11,"and whanne he hadde halewid and hadde spreynt the auter seuen sithes, he anoyntide it, and halewide with oile alle the vessels therof, and the greet waischyng vessel with his foundement."
Leviticus 8.12 (Wycliffe),Wycliffe,Old Testament,Leviticus,8,12,"Which oile he schedde on the heed of Aaron, and anoyntide hym, and halewide."
Leviticus 8.13 (Wycliffe),Wycliffe,Old Testament,Leviticus,8,13,"And he clothide with lynnun cootis, and girdide with girdils his sones offrid, and settide on mytris, as the Lord comaundide."
Leviticus 8.14 (Wycliffe),Wycliffe,Old Testament,Leviticus,8,14,"He offeride also a calf for synne; and whanne Aaron and hise sones hadden put her hondis on that calf,"
Leviticus 8.15 (Wycliffe),Wycliffe,Old Testament,Leviticus,8,15,"he offride it, and drow up blood; and whanne the fyngur was dippid, he touchide the corneris of the auter bi cumpas; whanne the auter was clensid and halewid, he schedde the residue blood at the foundement therof."
Leviticus 8.16 (Wycliffe),Wycliffe,Old Testament,Leviticus,8,16,"Sotheli he brent on the auter the ynnere fatnesse that was on the entrails, and the calle of the mawe, and the twei litle reynes with her litle fatnessis;"
Leviticus 8.17 (Wycliffe),Wycliffe,Old Testament,Leviticus,8,17,"and he brente without the castels the calf, with the skyn, fleischis, and dung, as the Lord comaundide."
Leviticus 8.18 (Wycliffe),Wycliffe,Old Testament,Leviticus,8,18,"He offride also a ram in to brent sacrifice; and whanne Aaron and hise sones hadden set her hondis on the heed therof,"
Leviticus 8.19 (Wycliffe),Wycliffe,Old Testament,Leviticus,8,19,"he offride it, and schedde the blood therof bi the cumpas of the auter."
Leviticus 8.20 (Wycliffe),Wycliffe,Old Testament,Leviticus,8,20,"And he kittide thilke ram in to gobetis, and brente with fier the heed therof, and membris,"
Leviticus 8.21 (Wycliffe),Wycliffe,Old Testament,Leviticus,8,21,"and ynnere fatnesse, whanne the entrails and feet weren waischun bifore; and he brente al the ram togidere on the auter, for it was the brent sacrifice of swettiste odour to the Lord, as the Lord comaundide to hym."
Leviticus 8.22 (Wycliffe),Wycliffe,Old Testament,Leviticus,8,22,"He offride also the secounde ram, in to the halewyng of preestis; and Aaron and hise sones puttiden her hondis on the heed therof."
Leviticus 8.23 (Wycliffe),Wycliffe,Old Testament,Leviticus,8,23,"And whanne Moises hadde offrid the ram, he took of the blood, and touchide the laste part of the riyt eere of Aaron, and the thombe of his riyt hond, in lijk maner and of the foot."
Leviticus 8.24 (Wycliffe),Wycliffe,Old Testament,Leviticus,8,24,"He offride also the sones of Aaron. And whanne he hadde touchid of the blood of the ram offrid the laste part of the riyt eeris of alle, and the thombis of the riyt hond and foot, he schedde the tothir blood on the auter bi cumpas."
Leviticus 8.25 (Wycliffe),Wycliffe,Old Testament,Leviticus,8,25,"Sotheli he departide the ynnere fatnesse, and the taile, and al the fatnesse that hilith the entrails, and the calle of the mawe, and the twey reynes with her fatnessis and with the riyt schuldur."
Leviticus 8.26 (Wycliffe),Wycliffe,Old Testament,Leviticus,8,26,"Forsothe he took of the panyere of therf looues, that was bifor the Lord, looues without sour dow, and a cake spreynt with oile, and he puttide looues first sodun in watir and aftirward fried in oile on the ynnere fatnesse, and the riyt schuldur; and bitook alle thingis togidere to Aaron,"
Leviticus 8.27 (Wycliffe),Wycliffe,Old Testament,Leviticus,8,27,"and to hise sones. And aftir that thei reisiden tho bifore the Lord,"
Leviticus 8.28 (Wycliffe),Wycliffe,Old Testament,Leviticus,8,28,"eft he brente tho takun of her hondis, on the auter of brent sacrifice, for it was the offryng of halewyng, in to the odour of swetnesse of sacrifice into his part to the Lord."
Leviticus 8.29 (Wycliffe),Wycliffe,Old Testament,Leviticus,8,29,"He took also the brest of the ram of consecracioun in to his part, and reiside it bifor the Lord, as the Lord comaundide to hym."
Leviticus 8.30 (Wycliffe),Wycliffe,Old Testament,Leviticus,8,30,"And he took the oynement, and blood that was in the auter, and spreynte on Aaron, and hise clothis, and on the sones of hym, and on her clothis."
Leviticus 8.31 (Wycliffe),Wycliffe,Old Testament,Leviticus,8,31,"And whanne he hadde halewid hem in her clothing, he comaundide to hem, and seide, Sethe ye fleischis bifor the yatis of the tabernacle, and there ete ye tho; also ete ye the looues of halewyng, that ben put in the panyere, as God comaundide to me, and seide, Aaron and hise sones schulen ete tho looues;"
Leviticus 8.32 (Wycliffe),Wycliffe,Old Testament,Leviticus,8,32,"sotheli whateuer thing is residue of the fleisch and looues, fier schal waste."
Leviticus 8.33 (Wycliffe),Wycliffe,Old Testament,Leviticus,8,33,"Also ye schulen not go out of the dore of the tabernacle in seuene daies, til to the day in which the tyme of youre halewyng schal be fillid; for the halewyng is endid in seuene dayes,"
Leviticus 8.34 (Wycliffe),Wycliffe,Old Testament,Leviticus,8,34,"as it is doon in present tyme, that the riytfulnesse of sacrifice were fillid."
Leviticus 8.35 (Wycliffe),Wycliffe,Old Testament,Leviticus,8,35,"Ye schulen dwelle dai and nyyt in the tabernacle, and ye schulen kepe the kepyngis of the Lord, that ye die not; for so it is comaundid to me."
Leviticus 8.36 (Wycliffe),Wycliffe,Old Testament,Leviticus,8,36,"And Aaron and hise sones diden alle thingis, whiche the Lord spak bi the hond of Moises."
Leviticus 9.1 (Wycliffe),Wycliffe,Old Testament,Leviticus,9,1,"Forsothe whanne the eiytithe dai was maad, Moises clepide Aaron, and hise sones, and the grettere men in birthe of Israel;"
Leviticus 9.2 (Wycliffe),Wycliffe,Old Testament,Leviticus,9,2,"and he seide to Aaron, Take thou of the droue a calf for synne, and a ram in to brent sacrifice, euer either with oute wem, and offre tho bifor the Lord."
Leviticus 9.3 (Wycliffe),Wycliffe,Old Testament,Leviticus,9,3,"And thou schalt speke to the sones of Israel, Take ye a buk of geet for synne, and a calf, and a lomb of o yeer and with out wem,"
Leviticus 9.4 (Wycliffe),Wycliffe,Old Testament,Leviticus,9,4,"in to brent sacrifice, an oxe and a ram for pesible thingis; and offre ye tho bifor the Lord, and offre ye whete flour spreynt with oile in the sacrifice of ech; for to dai the Lord schal appere to you."
Leviticus 9.5 (Wycliffe),Wycliffe,Old Testament,Leviticus,9,5,"Therfor thei token alle thingis, whiche Moises comaundide, to the dore of the tabernacle, where, whanne al the multitude stood,"
Leviticus 9.6 (Wycliffe),Wycliffe,Old Testament,Leviticus,9,6,"Moises seide, This is the word, which the Lord comaundide, do ye, and his glorie schal appere to you."
Leviticus 9.7 (Wycliffe),Wycliffe,Old Testament,Leviticus,9,7,"And Moises seide to Aaron, Neiye thou to the auter, and offre thou for thi synne; offre thou brent sacrifice, and preye for thee, and for the puple; and whanne thou hast slayn the sacrifice of the puple, preye thou for hem, as the Lord comaundide."
Leviticus 9.8 (Wycliffe),Wycliffe,Old Testament,Leviticus,9,8,"And anoon Aaron neiyede to the auter, and offride a calf for his synne;"
Leviticus 9.9 (Wycliffe),Wycliffe,Old Testament,Leviticus,9,9,"whos blood hise sones offriden to him, in which blood he dippide the fyngur, and touchide the hornes of the auter, and schedde the residue at the foundement therof;"
Leviticus 9.10 (Wycliffe),Wycliffe,Old Testament,Leviticus,9,10,"and he brente on the auter the ynnere fatnesse, and litle reynes, and the calle of the mawe, as the Lord comaundide to Moises."
Leviticus 9.11 (Wycliffe),Wycliffe,Old Testament,Leviticus,9,11,Forsothe he brente bi fier without the castels the fleischis and skyn therof.
Leviticus 9.12 (Wycliffe),Wycliffe,Old Testament,Leviticus,9,12,"And he offride the beeste of brent sacrifice, and hise sones offriden to hym the blood therof, which he schedde bi the cumpas of the auter;"
Leviticus 9.13 (Wycliffe),Wycliffe,Old Testament,Leviticus,9,13,"thei offriden also thilke sacrifice kit in to gobetis, with the heed, and alle membris; and he brente bi fier alle these thingis on the auter,"
Leviticus 9.14 (Wycliffe),Wycliffe,Old Testament,Leviticus,9,14,whanne the entrailis and feet weren waischun bifor with watir.
Leviticus 9.15 (Wycliffe),Wycliffe,Old Testament,Leviticus,9,15,"And he offride and killide a buk of geet, for the synne of the puple; and whanne the auter was clensid,"
Leviticus 9.16 (Wycliffe),Wycliffe,Old Testament,Leviticus,9,16,"he made brent sacrifice,"
Leviticus 9.17 (Wycliffe),Wycliffe,Old Testament,Leviticus,9,17,"and addide in to the sacrifice fletynge offryngis that ben offrid togidere; and he brente tho on the auter, without cerymonyes of brent sacrifice of the morewtid."
Leviticus 9.18 (Wycliffe),Wycliffe,Old Testament,Leviticus,9,18,"He offride also an oxe, and a ram, pesible sacrifices of the puple; and hise sones offriden to hym the blood, which he schedde bi the cumpas of the auter."
Leviticus 9.19 (Wycliffe),Wycliffe,Old Testament,Leviticus,9,19,"Forsothe thei puttiden on the brestis the ynnere fatnesse of the oxe, and the tail of the ram, and the litle reynes with her fatnessis, and the calle of the mawe."
Leviticus 9.20 (Wycliffe),Wycliffe,Old Testament,Leviticus,9,20,"And whanne the ynnere fatnessis weren brent in the auter,"
Leviticus 9.21 (Wycliffe),Wycliffe,Old Testament,Leviticus,9,21,"Aaron departide the brestis, and the riyt schuldris of tho, and reiside bifor the Lord, as Moises comaundide."
Leviticus 9.22 (Wycliffe),Wycliffe,Old Testament,Leviticus,9,22,"And he streiyte forth hondis to the puple, and blesside it; and so whanne the sacrifices for synne, and brent sacrifices, and pesible sacrifices, weren fillid, he cam doun."
Leviticus 9.23 (Wycliffe),Wycliffe,Old Testament,Leviticus,9,23,"Sotheli Moyses and Aaron entriden in to the tabernacle of witnessyng, and yeden out aftirward, and blessiden the puple; and the glorie of the Lord apperide to al the multitude."
Leviticus 9.24 (Wycliffe),Wycliffe,Old Testament,Leviticus,9,24,"And lo! fier yede out fro the Lord, and deuouride the brent sacrifice, and the ynnere fatnesses that weren on the auter; and whanne the cumpanyes hadden seyn this thing, thei preiseden the Lord, and felden on her faces."
Leviticus 10.1 (Wycliffe),Wycliffe,Old Testament,Leviticus,10,1,"And whanne Nadab and Abyu, the sones of Aaron, hadden take censeris, thei puttiden fier and encense aboue, and offriden bifor the Lord alien fier, which thing was not comaundid to hem."
Leviticus 10.2 (Wycliffe),Wycliffe,Old Testament,Leviticus,10,2,"And fier yede out fro the Lord, and deuouride hem, and thei weren deed bifor the Lord."
Leviticus 10.3 (Wycliffe),Wycliffe,Old Testament,Leviticus,10,3,"And Moises seide to Aaron, This thing it is which the Lord spak, Y schal be halewid in hem that neiyen to me, and Y schal be glorified in the siyt of al the puple; which thing Aaron herde, and was stille."
Leviticus 10.4 (Wycliffe),Wycliffe,Old Testament,Leviticus,10,4,"Sotheli whanne Moises hadde clepid Mysael and Elisaphan, the sones of Oziel, brother of Aaron's fadir, he seide to hem, Go ye, and take awey youre britheren fro the siyt of seyntuarie, and bere ye out of the castels."
Leviticus 10.5 (Wycliffe),Wycliffe,Old Testament,Leviticus,10,5,"And anoon thei yeden, and token hem, as thei laien clothid with lynnun cootis, and castiden out, as it was comaundid to hem."
Leviticus 10.6 (Wycliffe),Wycliffe,Old Testament,Leviticus,10,6,"And Moises spak to Aaron, and to Eliasar and Ithamar, the sones of Aaron, Nyle ye make nakid youre heedis, and nyle ye reende clothis, lest perauenture ye dien, and indignacioun rise on al the cumpany; youre britheren and all the hows of Israel byweile the brennyng which the Lord reiside."
Leviticus 10.7 (Wycliffe),Wycliffe,Old Testament,Leviticus,10,7,"But ye schulen not go out of the yatis of the tabernacle, ellis ye schulen perische; for the oile of hooli anoyntyng is on you. Whiche diden alle thingis bi the comaundement of Moises."
Leviticus 10.8 (Wycliffe),Wycliffe,Old Testament,Leviticus,10,8,"Also the Lord seide to Aaron,"
Leviticus 10.9 (Wycliffe),Wycliffe,Old Testament,Leviticus,10,9,"Thou and thi sones schulen not drynke wyn, and al thing that may make drunkun, whanne ye schulen entre in to the tabernacle of witnessing, lest ye dien; for it is euerlastynge comaundement in to youre generaciouns,"
Leviticus 10.10 (Wycliffe),Wycliffe,Old Testament,Leviticus,10,10,"that ye haue kunnyng to make doom bytwixe hooli thing and vnhooli, bitwixe pollutid thing and cleene;"
Leviticus 10.11 (Wycliffe),Wycliffe,Old Testament,Leviticus,10,11,"and that ye teche the sones of Israel alle my lawful thingis, whiche the Lord spak to hem bi the hond of Moyses."
Leviticus 10.12 (Wycliffe),Wycliffe,Old Testament,Leviticus,10,12,"And Moises spak to Aaron, and to Eliazar and Ythamar, hise sones, that weren residue, Take ye the sacrifice that lefte of the offryng of the Lord, and ete ye it with out sour dow, bisidis the auter, for it is hooli of the noumbre of hooli thingis."
Leviticus 10.13 (Wycliffe),Wycliffe,Old Testament,Leviticus,10,13,"Sotheli ye schulen ete in the hooli place that that is youun to thee and to thi sones, of the offryngis of the Lord, as it is comaundid to me Also thou,"
Leviticus 10.14 (Wycliffe),Wycliffe,Old Testament,Leviticus,10,14,"and thi sones, and thi douytris with thee, schulen ete in the clenneste place the brest which is offrid, and the schuldur which is departid; for tho ben kept to thee and to thi fre sones, of the heelful sacrifices of the sones of Israel;"
Leviticus 10.15 (Wycliffe),Wycliffe,Old Testament,Leviticus,10,15,"for thei reiseden bifor the Lord the schuldur and brest, and the ynnere fatnessis that ben brent in the auter; and perteynen tho to thee, and to thi sones, bi euerlastynge lawe, as the Lord comaundide."
Leviticus 10.16 (Wycliffe),Wycliffe,Old Testament,Leviticus,10,16,"Among these thingis whanne Moises souyte the buk of geet that was offrid for synne, he foond it brent, and he was wrooth ayens Eliazar and Ythamar, the sones of Aaron that weren left."
Leviticus 10.17 (Wycliffe),Wycliffe,Old Testament,Leviticus,10,17,"And he seide, Whi eten not ye the sacrifice for synne in the hooli place, which sacrifice is hooli of the noumbre of hooli thingis, and is youun to you, that ye bere the wickydnesse of the multitude, and preye for it in the siyt of the Lord;"
Leviticus 10.18 (Wycliffe),Wycliffe,Old Testament,Leviticus,10,18,"moost sithen of the blood therof is not borun yn with ynne hooli thingis, and ye ouyten ete it in the seyntuarie, as it is comaundid to me?"
Leviticus 10.19 (Wycliffe),Wycliffe,Old Testament,Leviticus,10,19,"And Aaron answeride, Sacrifice for synne, and brent sacrifice is offrid to dai bifor the Lord; sotheli this that thou seest, bifelde to me; how myyte Y ete it, ether plese God in cerymonyes with soreuful soule?"
Leviticus 10.20 (Wycliffe),Wycliffe,Old Testament,Leviticus,10,20,"And whanne Moises hadde herd this, he resseyuede satisfaccioun."
Leviticus 11.1 (Wycliffe),Wycliffe,Old Testament,Leviticus,11,1,"And the Lord spak to Moises and Aaron, and seide,"
Leviticus 11.2 (Wycliffe),Wycliffe,Old Testament,Leviticus,11,2,"Seie ye to the sones of Israel, Kepe ye alle thingis whiche Y wroot to you, that Y be youre God. These ben the beestis, whiche ye schulen ete, of alle lyuynge beestis of erthe;"
Leviticus 11.3 (Wycliffe),Wycliffe,Old Testament,Leviticus,11,3,"ye schulen ete al thing among beestis that hath a clee departid, and chewith code;"
Leviticus 11.4 (Wycliffe),Wycliffe,Old Testament,Leviticus,11,4,"sotheli what euer thing chewith code, and hath a clee, but departith not it, as a camel and othere beestis doon, ye schulen not ete it, and ye schulen arette among vnclene thingis."
Leviticus 11.5 (Wycliffe),Wycliffe,Old Testament,Leviticus,11,5,"A cirogrille, which chewith code, and departith not the clee, is vnclene; and an hare,"
Leviticus 11.6 (Wycliffe),Wycliffe,Old Testament,Leviticus,11,6,"for also he chewith code, but departith not the clee;"
Leviticus 11.7 (Wycliffe),Wycliffe,Old Testament,Leviticus,11,7,"and a swiyn, that chewith not code, thouy he departith the clee."
Leviticus 11.8 (Wycliffe),Wycliffe,Old Testament,Leviticus,11,8,"Ye schulen not ete the fleischis of these, nether ye schulen touche the deed bodies, for tho ben vnclene to you."
Leviticus 11.9 (Wycliffe),Wycliffe,Old Testament,Leviticus,11,9,"Also these thingis ben that ben gendrid in watris, and is leueful to ete;"
Leviticus 11.10 (Wycliffe),Wycliffe,Old Testament,Leviticus,11,10,"ye schulen ete al thing that hath fynnes and scalis, as wel in the see, as in floodis and stondynge watris; sotheli what euer thing of tho that ben moued and lyuen in watris, hath not fynnes and scalis, schal be abhominable, and wlatsum to you;"
Leviticus 11.11 (Wycliffe),Wycliffe,Old Testament,Leviticus,11,11,"ye schulen not ete the fleischis of tho, and ye schulen eschewe the bodies deed bi hem silf."
Leviticus 11.12 (Wycliffe),Wycliffe,Old Testament,Leviticus,11,12,"Alle thingis in watris that han not fynnes and scalis, schulen be pollutid,"
Leviticus 11.13 (Wycliffe),Wycliffe,Old Testament,Leviticus,11,13,"These thingis ben of foulis whiche ye schulen not ete, and schulen be eschewid of you; an egle, and a grippe, aliete, and a kyte, and a vultur by his kynde;"
Leviticus 11.14 (Wycliffe),Wycliffe,Old Testament,Leviticus,11,14,and al of rauyns kynde bi his licnesse;
Leviticus 11.15 (Wycliffe),Wycliffe,Old Testament,Leviticus,11,15,"a strucioun,"
Leviticus 11.16 (Wycliffe),Wycliffe,Old Testament,Leviticus,11,16,"and nyyt crowe, a lare, and an hauke bi his kinde;"
Leviticus 11.17 (Wycliffe),Wycliffe,Old Testament,Leviticus,11,17,"an owle, and dippere, and ibis ;"
Leviticus 11.18 (Wycliffe),Wycliffe,Old Testament,Leviticus,11,18,"a swan and cormoraunt, and a pellican;"
Leviticus 11.19 (Wycliffe),Wycliffe,Old Testament,Leviticus,11,19,"a fawcun, a iay bi his kynde; a leepwynke, and a reremows."
Leviticus 11.20 (Wycliffe),Wycliffe,Old Testament,Leviticus,11,20,"Al thing of foulis that goith on foure feet, schal be abhomynable to you;"
Leviticus 11.21 (Wycliffe),Wycliffe,Old Testament,Leviticus,11,21,"sotheli what euer thing goith on foure feet, but hath lengere hipis bihynde, bi whiche it skippith on the erthe, ye schulen ete;"
Leviticus 11.22 (Wycliffe),Wycliffe,Old Testament,Leviticus,11,22,"as is a bruke in his kynde, and acatus, and opymacus, and a locuste, alle bi her kynde."
Leviticus 11.23 (Wycliffe),Wycliffe,Old Testament,Leviticus,11,23,"Forsothe what euer thing of briddis hath foure feet oneli, it schal be abhomynable to you;"
Leviticus 11.24 (Wycliffe),Wycliffe,Old Testament,Leviticus,11,24,"and who euer touchith her bodies deed bi hem silf, schal be defoulid, and schal be vnclene til to euentid;"
Leviticus 11.25 (Wycliffe),Wycliffe,Old Testament,Leviticus,11,25,"and if it is nede, that he bere ony deed thing of these, he schal waische his clothis, and he schal be vnclene til to the goyng doun of the sunne."
Leviticus 11.26 (Wycliffe),Wycliffe,Old Testament,Leviticus,11,26,"Sotheli ech beeste that hath a clee, but departith not it, nether chewith code, schal be vnclene; and what euer thing touchith it, schal be defoulid."
Leviticus 11.27 (Wycliffe),Wycliffe,Old Testament,Leviticus,11,27,"That that goith on hondis, of alle beestis that gon on foure feet, schal be vnclene; he, that touchith her bodies deed bi hem silf, schal be defoulid til to euentid;"
Leviticus 11.28 (Wycliffe),Wycliffe,Old Testament,Leviticus,11,28,"and he, that berith siche deed bodies, schal waische hise clothis, and he schal be vnclene til to euentid; for alle these thingis ben vnclene to you."
Leviticus 11.29 (Wycliffe),Wycliffe,Old Testament,Leviticus,11,29,"Also these thingis schulen be arettid among defoulid thingis, of these that ben moued on erthe; a wesele, and mows, and a cocodrille, alle bi her kynde;"
Leviticus 11.30 (Wycliffe),Wycliffe,Old Testament,Leviticus,11,30,"mygal, camelion, and stellio, and lacerta, and a maldewerp."
Leviticus 11.31 (Wycliffe),Wycliffe,Old Testament,Leviticus,11,31,"Alle these ben vnclene; he that touchith her bodies deed bi hem silf, schal be vnclene til to euentid;"
Leviticus 11.32 (Wycliffe),Wycliffe,Old Testament,Leviticus,11,32,"and that thing schal be defoulid, on which ony thing of her bodies deed bi hem silf fallith, as wel a vessel of tree, and a cloth, as skynnes and heiris; and in what euer thing werk is maad, it schal be dippid in watir, and tho thingis schulen be defoulid til to euentid, and so aftirward tho schulen be clensid."
Leviticus 11.33 (Wycliffe),Wycliffe,Old Testament,Leviticus,11,33,"Sotheli a vessel of erthe, in which ony thing of these fallith with ynne, schal be defoulid, and therfor it schal be brokun."
Leviticus 11.34 (Wycliffe),Wycliffe,Old Testament,Leviticus,11,34,"Ech mete, which ye schulen ete, schal be vnclene, if water is sched thereon; and ech fletynge thing, which is drunkun of ech vessel, where ynne vnclene thingis bifelden, schal be vnclene;"
Leviticus 11.35 (Wycliffe),Wycliffe,Old Testament,Leviticus,11,35,"and what euer thing of siche deed bodies bi hem silf felde theronne, it schal be vnclene, whether furneisis, ethir vessels of thre feet, tho schulen be destried, and schulen be vnclene."
Leviticus 11.36 (Wycliffe),Wycliffe,Old Testament,Leviticus,11,36,"Sotheli wellis and cisternes, and al the congregacioun of watris, schal be clene. He that touchith her bodi deed bi it silf, schal be defoulid."
Leviticus 11.37 (Wycliffe),Wycliffe,Old Testament,Leviticus,11,37,"If it fallith on seed, it schal not defoule the seed;"
Leviticus 11.38 (Wycliffe),Wycliffe,Old Testament,Leviticus,11,38,"sotheli if ony man schedith seed with watir, and aftirward the watir is touchid with deed bodies bi hem silf, it schal be defoulid anoon."
Leviticus 11.39 (Wycliffe),Wycliffe,Old Testament,Leviticus,11,39,"If a beeste is deed, which it is leueful to you to ete, he that touchith the deed bodi therof schal be vnclene til to euentid; and he that etith therof ony thing,"
Leviticus 11.40 (Wycliffe),Wycliffe,Old Testament,Leviticus,11,40,"ethir berith, schal waische his clothis, and schal be vnclene til to euentid."
Leviticus 11.41 (Wycliffe),Wycliffe,Old Testament,Leviticus,11,41,"Al thing that crepith on erthe, schal be abhomynable, nether schal be takun in to mete."
Leviticus 11.42 (Wycliffe),Wycliffe,Old Testament,Leviticus,11,42,"What euer thing goith on the brest and foure feet, and hath many feet, ethir drawun bi the erthe, ye schulen not ete, for it is abhomynable."
Leviticus 11.43 (Wycliffe),Wycliffe,Old Testament,Leviticus,11,43,"Nyle ye defoule youre soulis, nether touche ye ony thing of tho, lest ye ben vnclene;"
Leviticus 11.44 (Wycliffe),Wycliffe,Old Testament,Leviticus,11,44,"for Y am youre Lord God; be ye hooli, for Y am hooli. Defoule ye not youre soulis in ech crepynge beeste which is moued on erthe; for Y am the Lord,"
Leviticus 11.45 (Wycliffe),Wycliffe,Old Testament,Leviticus,11,45,"that ladde you out of the lond of Egipt, that Y schulde be to you in to God; ye schulen be hooli, for Y am hooli."
Leviticus 11.46 (Wycliffe),Wycliffe,Old Testament,Leviticus,11,46,"This is the lawe of lyuynge beestes, and of foulis, and of ech lyuynge soule which is moued in watir, and crepith in erthe;"
Leviticus 11.47 (Wycliffe),Wycliffe,Old Testament,Leviticus,11,47,"that ye knowe differences of clene thing and vnclene, and that ye wite what ye schulen ete, and what ye owen forsake."
Leviticus 12.1 (Wycliffe),Wycliffe,Old Testament,Leviticus,12,1,"And the Lord spak to Moises, and seide, Speke thou to the sones of Israel,"
Leviticus 12.2 (Wycliffe),Wycliffe,Old Testament,Leviticus,12,2,"and thou schalt seie to hem, If a womman, whanne sche hath resseyued seed, childith a knaue child, sche schal be vnclene bi seuene daies bi the daies of departyng of corrupt blood, that renneth bi monethis;"
Leviticus 12.3 (Wycliffe),Wycliffe,Old Testament,Leviticus,12,3,and the yong child schal be circumsidid in the eiytithe dai.
Leviticus 12.4 (Wycliffe),Wycliffe,Old Testament,Leviticus,12,4,"Sotheli sche schal dwelle thre and thretti daies in the blood of hir purifiyng; sche schal not touche ony hooli thing, nethir sche schal entre in to the seyntuarie, til the daies of her clensing be fillid."
Leviticus 12.5 (Wycliffe),Wycliffe,Old Testament,Leviticus,12,5,"Sotheli if sche childith a female, sche schal be vnclene twei woukis, bi the custom of flowyng of vnclene blood, and thre scoor and sixe daies sche schal dwelle in the blood of her clensyng."
Leviticus 12.6 (Wycliffe),Wycliffe,Old Testament,Leviticus,12,6,"And whanne the daies of hir clensyng, for a sone, ether for a douytir, ben fillid, sche schal brynge a lomb of o yeer in to brent sacrifice, and a bryd of a culuer, ethir a turtle, for synne, to the dore of the tabernacle of witnessyng;"
Leviticus 12.7 (Wycliffe),Wycliffe,Old Testament,Leviticus,12,7,"and sche schal yyue to the preest, which schal offre tho bifor the Lord, and schal preye for hir, and so sche schal be clensid fro the fowyng of hir blood. This is the lawe of a womman childynge a male, ethir a female."
Leviticus 12.8 (Wycliffe),Wycliffe,Old Testament,Leviticus,12,8,"That if hir hond fyndith not, nethir may offre a lomb, sche schal take twei turtlis, ethir twei briddis of culueres, oon in to brent sacrifice, and the tother for synne; and the preest schal preye for hir, and so sche schal be clensid."
Leviticus 13.1 (Wycliffe),Wycliffe,Old Testament,Leviticus,13,1,"The Lord spak to Moyses and Aaron, and seide,"
Leviticus 13.2 (Wycliffe),Wycliffe,Old Testament,Leviticus,13,2,"A man in whos skyn and fleisch rysith dyuerse colour, ether whelke, ethir as sum schynynge thing, that is, a wounde of lepre, he schal be brouyt to Aaron preest, ether to oon who euer of hise sones;"
Leviticus 13.3 (Wycliffe),Wycliffe,Old Testament,Leviticus,13,3,"and whanne he seeth lepre in the skyn, and the heeris chaungide in to whijte colour, and that spice of lepre lowere than the tother skyn and fleisch, it is a wounde of lepre, and he schal be departid at the doom of the preest."
Leviticus 13.4 (Wycliffe),Wycliffe,Old Testament,Leviticus,13,4,"Sotheli if schynyng whijtnesse is in the skyn, nethir is lower than the tother fleisch, and the heeris ben of the formere colour, the preest schal close hym seuene daies;"
Leviticus 13.5 (Wycliffe),Wycliffe,Old Testament,Leviticus,13,5,"and schal biholde hym in the seuenthe dai, and sotheli if the lepre wexith not ferther, nethir passith the formere termes in the fleisch, eft the preest schal close hym ayen seuene other daies;"
Leviticus 13.6 (Wycliffe),Wycliffe,Old Testament,Leviticus,13,6,"and schal biholde in the seuenthe day, if the lepre is derkere, and wexith not in the fleisch, the preest schal clense hym, for it is a scabbe; and the man schal waische hise clothis, and he schal be clene."
Leviticus 13.7 (Wycliffe),Wycliffe,Old Testament,Leviticus,13,7,"That if the lepre wexith eft, aftir that he is seyn of the preest, and is yoldun to clennesse, he schal be brouyt to the preest, and schal be demed of vnclennesse."
Leviticus 13.8 (Wycliffe),Wycliffe,Old Testament,Leviticus,13,8,"If the wounde of lepre is in man, he schal be brouyt to the preest, and he schal se the man;"
Leviticus 13.9 (Wycliffe),Wycliffe,Old Testament,Leviticus,13,9,"and whanne whijt colour is in the fleisch, and chaungith the siyt of heeris, and thilke fleisch apperith quyk,"
Leviticus 13.10 (Wycliffe),Wycliffe,Old Testament,Leviticus,13,10,"it schal be demid eldest lepre, and growun to the skyn; therfor the preest schal defoule hym,"
Leviticus 13.11 (Wycliffe),Wycliffe,Old Testament,Leviticus,13,11,"and he schal not close eft, for it is of opyn vnclennesse."
Leviticus 13.12 (Wycliffe),Wycliffe,Old Testament,Leviticus,13,12,"But if lepre rennynge about in the skyn flourith out, and hilith al the fleisch, fro the heed til to the feet, what euer thing fallith vndur the siyt of iyen; the preest schal biholde hym,"
Leviticus 13.13 (Wycliffe),Wycliffe,Old Testament,Leviticus,13,13,"and schal deme that he is holdun with clenneste lepre, for all the skyn is turned in to whijtnesse, and therfor the man schal be cleene."
Leviticus 13.14 (Wycliffe),Wycliffe,Old Testament,Leviticus,13,14,"Sotheli whanne quyk fleisch apperith in hym,"
Leviticus 13.15 (Wycliffe),Wycliffe,Old Testament,Leviticus,13,15,"thanne he schal be defoulid bi the doom of the preest, and he schal be arettid among vncleene men; for quyk fleisch is vnclene, if it is spreynt with lepre."
Leviticus 13.16 (Wycliffe),Wycliffe,Old Testament,Leviticus,13,16,"That if the fleisch is turned eft in to whijtnesse, and hilith al the man,"
Leviticus 13.17 (Wycliffe),Wycliffe,Old Testament,Leviticus,13,17,"the preest schal biholde hym, and schal deme, that he is cleene."
Leviticus 13.18 (Wycliffe),Wycliffe,Old Testament,Leviticus,13,18,"Fleisch and skyn, in which a botche is bred,"
Leviticus 13.19 (Wycliffe),Wycliffe,Old Testament,Leviticus,13,19,"and is heelid, and a step of wounde apperith whijt, ethir sum deel reed, in the place of the botche, the man schal be brouyt to the preest;"
Leviticus 13.20 (Wycliffe),Wycliffe,Old Testament,Leviticus,13,20,"and whanne the preest seeth the place of lepre lowere than the tother fleisch, and the heeris turned in to whijtnesse, the preest schal defoule hym ; for the wounde of lepre is bred in the botche."
Leviticus 13.21 (Wycliffe),Wycliffe,Old Testament,Leviticus,13,21,"That if the heer is of the former colour, and the signe of wounde is sumdeel derk, and is not lowere than the nyy fleisch, the preest schal close the man seuene daies;"
Leviticus 13.22 (Wycliffe),Wycliffe,Old Testament,Leviticus,13,22,"and sotheli, if it wexith, the preest schal deme the man of lepre;"
Leviticus 13.23 (Wycliffe),Wycliffe,Old Testament,Leviticus,13,23,"forsothe if it stondith in his place, it is a signe of botche, and the man schal be cleene."
Leviticus 13.24 (Wycliffe),Wycliffe,Old Testament,Leviticus,13,24,"Fleisch and skyn, which the fier hath brent, and is heelid, and hath a whijt ethir reed signe of wounde,"
Leviticus 13.25 (Wycliffe),Wycliffe,Old Testament,Leviticus,13,25,"the preest schal biholde it, and lo! if it is turned in to whijtnesse, and the place therof is lowere than the tothir skyn, the preest schal defoule the man, for a wounde of lepre is bred in the signe of wounde."
Leviticus 13.26 (Wycliffe),Wycliffe,Old Testament,Leviticus,13,26,"That if the colour of heeris is not chaungid, nether the wounde is lowere than the tother fleisch, and thilke spice of lepre is sumdeel derk, the preest schal close the man bi seuene daies;"
Leviticus 13.27 (Wycliffe),Wycliffe,Old Testament,Leviticus,13,27,"and in the seuenthe dai he schal biholde; if the lepre wexith in the fleisch, the preest schal defoule the man;"
Leviticus 13.28 (Wycliffe),Wycliffe,Old Testament,Leviticus,13,28,"ellis if the whijtnesse stondith in his place, and is not cleer ynow, it is a wounde of brennyng, and therfor the man schal be clensid, for it is a signe of brennyng."
Leviticus 13.29 (Wycliffe),Wycliffe,Old Testament,Leviticus,13,29,"A man ethir womman, in whos heed ether beerd lepre buriounneth, the preest schal se hem;"
Leviticus 13.30 (Wycliffe),Wycliffe,Old Testament,Leviticus,13,30,"and if the place is lowere than the tothir fleisch, and the heer is whijt, and is sotilere, ether smallere, than it is wont, the preest schal defoule hem, for it is lepre of the heed, and of the beerd."
Leviticus 13.31 (Wycliffe),Wycliffe,Old Testament,Leviticus,13,31,"Ellis if he seeth the place of wem euene with the nyy fleisch, and seeth the here blak, the preest schal close hem bi seuene daies, and schal se in the seuenthe dai;"
Leviticus 13.32 (Wycliffe),Wycliffe,Old Testament,Leviticus,13,32,"if the wem waxith not, and the heer is of his colour, and the place of wounde is euene with the tother fleisch,"
Leviticus 13.33 (Wycliffe),Wycliffe,Old Testament,Leviticus,13,33,"the man schal be schauun, without the place of wem, and he schal be closid eft bi seuene othere daies."
Leviticus 13.34 (Wycliffe),Wycliffe,Old Testament,Leviticus,13,34,"If in the seuenthe day the wounde is seyn to haue stonde in his place, nether is lowere than the tother fleisch, the preest schal clense the man; and whanne his clothis ben waischun, he schal be cleene."
Leviticus 13.35 (Wycliffe),Wycliffe,Old Testament,Leviticus,13,35,"Ellis if aftir the clensyng a spotte wexith eft in the skyn,"
Leviticus 13.36 (Wycliffe),Wycliffe,Old Testament,Leviticus,13,36,"the preest schal no more enquere, whether the heer is chaungid in to whijt colour, for apeertli he is vncleene."
Leviticus 13.37 (Wycliffe),Wycliffe,Old Testament,Leviticus,13,37,"Sotheli if the spotte stondith, and the heeris ben blake, knowe the preest that the man is heelid, and tristili pronounce he the man cleene."
Leviticus 13.38 (Wycliffe),Wycliffe,Old Testament,Leviticus,13,38,"A man ethir a womman, in whos skyn whijtnesse apperith, the preest schal biholde hem;"
Leviticus 13.39 (Wycliffe),Wycliffe,Old Testament,Leviticus,13,39,"if he perseyueth, that whijtnesse sum deel derk schyneth in the skyn, wite he, that it is no lepre, but a spotte of whijt colour, and that the man is cleene."
Leviticus 13.40 (Wycliffe),Wycliffe,Old Testament,Leviticus,13,40,"A man of whos heed heeris fleten awei, is calu, and clene;"
Leviticus 13.41 (Wycliffe),Wycliffe,Old Testament,Leviticus,13,41,"and if heeris fallen fro the forheed, he is ballid,"
Leviticus 13.42 (Wycliffe),Wycliffe,Old Testament,Leviticus,13,42,"and is cleene; ellis if in the ballidnesse bifore, ether in the ballidnesse bihynde, whijt ether reed colour is bred, and the preest seeth this,"
Leviticus 13.43 (Wycliffe),Wycliffe,Old Testament,Leviticus,13,43,"he schal condempne the man without doute of lepre, which is bred in the ballidnesse."
Leviticus 13.44 (Wycliffe),Wycliffe,Old Testament,Leviticus,13,44,"Therfor whoeuer is defoulid with lepre, and is departid at the doom of the preest,"
Leviticus 13.45 (Wycliffe),Wycliffe,Old Testament,Leviticus,13,45,"he schal haue hise clothis vnsewid, bareheed, the mouth hilid with a cloth, he schal crye hym silf defoulid, and viyl;"
Leviticus 13.46 (Wycliffe),Wycliffe,Old Testament,Leviticus,13,46,"in al tyme in which he is lepre and vnclene, he schal dwelle aloone without the castels."
Leviticus 13.47 (Wycliffe),Wycliffe,Old Testament,Leviticus,13,47,"A wollun cloth, ethir lynnun, that hath lepre in the warp,"
Leviticus 13.48 (Wycliffe),Wycliffe,Old Testament,Leviticus,13,48,"ethir oof, ethir certis a skyn, ether what euer thing is maad of skiyn,"
Leviticus 13.49 (Wycliffe),Wycliffe,Old Testament,Leviticus,13,49,"if it is corrupt with a whijt spotte, ethir reed, it schal be arettid lepre, and it schal be schewid to the preest;"
Leviticus 13.50 (Wycliffe),Wycliffe,Old Testament,Leviticus,13,50,which schal close it biholden bi seuene daies.
Leviticus 13.51 (Wycliffe),Wycliffe,Old Testament,Leviticus,13,51,"And eft he schal biholde in the seuenthe dai, and if he perseyueth, that it wexide, it schal be contynuel lepre; he schal deme the cloth defoulid, and al thing in which it is foundun;"
Leviticus 13.52 (Wycliffe),Wycliffe,Old Testament,Leviticus,13,52,and therfor the cloth schal be brent in flawmes.
Leviticus 13.53 (Wycliffe),Wycliffe,Old Testament,Leviticus,13,53,"That if he seeth that the spotte wexide not, he schal comaunde,"
Leviticus 13.54 (Wycliffe),Wycliffe,Old Testament,Leviticus,13,54,"and thei schulen waische that thing wherynne the lepre is, and he schal close it ayen bi seuene othere daies;"
Leviticus 13.55 (Wycliffe),Wycliffe,Old Testament,Leviticus,13,55,"and whanne he seeth the formere face not turned ayen, netheles that nether the lepre wexede, he schal deme that thing vnclene, and he schal brenne it in fier, for lepre is sched in the ouer part of the cloth, ether thorouy al."
Leviticus 13.56 (Wycliffe),Wycliffe,Old Testament,Leviticus,13,56,"Ellis if the place of lepre is derkere, aftir that the cloth is waischun, he schal breke awey that place, and schal departe fro the hool."
Leviticus 13.57 (Wycliffe),Wycliffe,Old Testament,Leviticus,13,57,"That if fleynge lepre and vnstidefast apperith ferthermore in these places, that weren vnwemmed bifore, it owith be brent in fier; if it ceessith,"
Leviticus 13.58 (Wycliffe),Wycliffe,Old Testament,Leviticus,13,58,"he schal waische the secounde tyme tho thingis that ben cleene, and tho schulen be cleene."
Leviticus 13.59 (Wycliffe),Wycliffe,Old Testament,Leviticus,13,59,"This is the lawe of lepre of cloth, wollun and lynnun, of warp and of oof, and of al purtenaunce of skiyn, hou it owith to be clensyd, ethir to be defoulid."
Leviticus 14.1 (Wycliffe),Wycliffe,Old Testament,Leviticus,14,1,"And the Lord spak to Moises, and seide, This is the custom of a leprouse man,"
Leviticus 14.2 (Wycliffe),Wycliffe,Old Testament,Leviticus,14,2,"whanne he schal be clensid. He schal be brouyt to the preest,"
Leviticus 14.3 (Wycliffe),Wycliffe,Old Testament,Leviticus,14,3,"which preest schal go out of the castels, and whanne he schal fynde that the lepre is clensid,"
Leviticus 14.4 (Wycliffe),Wycliffe,Old Testament,Leviticus,14,4,"he schal comaunde to the man which is clensid, that he offre for hym silf twei quyke sparewis, whiche it is leueful to ete, and a tree of cedre, and vermylyoun, and isope."
Leviticus 14.5 (Wycliffe),Wycliffe,Old Testament,Leviticus,14,5,"And the preest schal comaunde that oon of the sparewes be offrid in a vessel of erthe,"
Leviticus 14.6 (Wycliffe),Wycliffe,Old Testament,Leviticus,14,6,"on quyke watris; sotheli he schal dippe the tother sparewe quyk with the tre of cedre, and with a reed threed and ysope, in the blood of the sparewe offrid,"
Leviticus 14.7 (Wycliffe),Wycliffe,Old Testament,Leviticus,14,7,"with which he schal sprenge seuensithis hym that schal be clensid, that he be purgid riytfuli; and he schal delyuere the quyk sparewe, that it fle in to the feeld."
Leviticus 14.8 (Wycliffe),Wycliffe,Old Testament,Leviticus,14,8,"And whanne the man hath waische hise clothis, he schal schaue alle the heeris of the bodi, and he schal be waischun in watir, and he schal be clensid, and he schal entre in to the castels; so oneli that he dwelle without his tabernacle bi seuene daies;"
Leviticus 14.9 (Wycliffe),Wycliffe,Old Testament,Leviticus,14,9,"and that in the seuenthe dai he schaue the heeris of the heed, and the beerd, and brewis, and the heeris of al the bodi. And whanne the clothis and bodi ben waischun,"
Leviticus 14.10 (Wycliffe),Wycliffe,Old Testament,Leviticus,14,10,"eft in the eiyetithe dai he schal take twei lambren without wem, and a scheep of o yeer without wem, and thre dymes of wheete flour, in to sacrifice, which be spreynte with oile, and bi it silf a sextarie of oyle."
Leviticus 14.11 (Wycliffe),Wycliffe,Old Testament,Leviticus,14,11,"And whanne the preest, that purgith the man, hath set hym and alle hise thingis bifor the Lord, in the dore of the tabernacle of witnessyng, he schal take a lomb,"
Leviticus 14.12 (Wycliffe),Wycliffe,Old Testament,Leviticus,14,12,"and schal offre it for trespas, and schal offre the sextarie of oyle; and whanne alle thingis ben offrid bifor the Lord,"
Leviticus 14.13 (Wycliffe),Wycliffe,Old Testament,Leviticus,14,13,"he schal offre the lomb, where the sacrifice for synne and the brent sacrifice is wont to be offrid, that is, in the hooli place; for as for synne so and for trespas the offryng perteyneth to the preest; it is hooli of the noumbre of hooli thingis."
Leviticus 14.14 (Wycliffe),Wycliffe,Old Testament,Leviticus,14,14,"And the preest schal take of the blood of sacrifice which is offrid for trespas, and schal putte on the laste part of the riyt eere of hym which is clensid, and on the thumbis of the riyt hond and foot."
Leviticus 14.15 (Wycliffe),Wycliffe,Old Testament,Leviticus,14,15,"And he schal putte of the sextarie of oyle in to his left hond,"
Leviticus 14.16 (Wycliffe),Wycliffe,Old Testament,Leviticus,14,16,"and he schal dippe the riyt fyngur therynne, and schal sprynge seuensithis bifor the Lord."
Leviticus 14.17 (Wycliffe),Wycliffe,Old Testament,Leviticus,14,17,"Sotheli he schal schede that that is residue of the oile in the left hond, on the laste part of the riyt eere of hym which is clensid, and on the thombis of the riyt hond and foot, and on the blood which is sched for trespas,"
Leviticus 14.18 (Wycliffe),Wycliffe,Old Testament,Leviticus,14,18,and on the heed of hym.
Leviticus 14.19 (Wycliffe),Wycliffe,Old Testament,Leviticus,14,19,"And the preest schal preye for hym bifor the Lord, and schal make sacrifice for synne; thanne he schal offre brent sacrifice,"
Leviticus 14.20 (Wycliffe),Wycliffe,Old Testament,Leviticus,14,20,"and schal putte it in the auter with hise fletynge sacrifices, and the man schal be clensid riytfuli."
Leviticus 14.21 (Wycliffe),Wycliffe,Old Testament,Leviticus,14,21,"That if he is pore, and his hoond may not fynde tho thingis that ben seid, he schal take for trespas a lomb to offryng, that the preest preie for him, and the tenthe part of wheete flour spreynt togidire with oile in to sacrifice, and a sextarie of oile,"
Leviticus 14.22 (Wycliffe),Wycliffe,Old Testament,Leviticus,14,22,"and twei turtlis, ethir twei briddis of culueris, of whiche oon be for synne, and the tothir in to brent sacrifice;"
Leviticus 14.23 (Wycliffe),Wycliffe,Old Testament,Leviticus,14,23,"and he schal offre tho in the eiytthe dai of his clensyng to the preest, at the dore of tabernacle of witnessyng bifor the Lord."
Leviticus 14.24 (Wycliffe),Wycliffe,Old Testament,Leviticus,14,24,"And the preest schal take the lomb for trespas, and the sextarie of oile, and schal reise togidere;"
Leviticus 14.25 (Wycliffe),Wycliffe,Old Testament,Leviticus,14,25,"and whanne the lomb is offrid, he schal putte of the blood therof on the laste part of the riyt eere of hym that is clensid, and on the thumbis of his riyt hond and foot."
Leviticus 14.26 (Wycliffe),Wycliffe,Old Testament,Leviticus,14,26,"Sotheli the preest putte the part of oile in to his left hond,"
Leviticus 14.27 (Wycliffe),Wycliffe,Old Testament,Leviticus,14,27,"in which he schal dippe the fyngur of the riyt hond, and schal sprynge seuensithes ayens the Lord;"
Leviticus 14.28 (Wycliffe),Wycliffe,Old Testament,Leviticus,14,28,"and the preest schal touche the laste part of the riyt eere of hym that is clensid, and the thombe of the riyt hond and foot, in the place of blood which is sched out for trespas."
Leviticus 14.29 (Wycliffe),Wycliffe,Old Testament,Leviticus,14,29,"Sotheli he schal putte the tother part of oile, which is in the left hond, on the heed of the man clensid, that he plese the Lord for hym."
Leviticus 14.30 (Wycliffe),Wycliffe,Old Testament,Leviticus,14,30,"And he schal offre a turtle, ethir a culuer brid,"
Leviticus 14.31 (Wycliffe),Wycliffe,Old Testament,Leviticus,14,31,"oon for trespas, and the tothir in to brent sacrifice, with her fletynge offryngis."
Leviticus 14.32 (Wycliffe),Wycliffe,Old Testament,Leviticus,14,32,"This is the sacrifice of a leprouse man, that may not haue alle thingis in to the clensyng of hym silf."
Leviticus 14.33 (Wycliffe),Wycliffe,Old Testament,Leviticus,14,33,"And the Lord spak to Moises and Aaron, and seide,"
Leviticus 14.34 (Wycliffe),Wycliffe,Old Testament,Leviticus,14,34,"Whanne ye han entrid in to the lond of Canaan, which lond Y schal yyue to you in to possessioun, if the wounde of lepre is in the housis,"
Leviticus 14.35 (Wycliffe),Wycliffe,Old Testament,Leviticus,14,35,"he schal go, whos the hous is, and schal telle to the preest, and schal seie, It semeth to me, that as a wound of lepre is in myn hous."
Leviticus 14.36 (Wycliffe),Wycliffe,Old Testament,Leviticus,14,36,"And the preest schal comaunde, that thei bere out of the hous alle thingis bifore that he entre in to it, and me se where it be lepre, lest alle thingis that ben in the hows, be maad vnclene; and the preest schal entre aftirward, that he se the lepre of the hows."
Leviticus 14.37 (Wycliffe),Wycliffe,Old Testament,Leviticus,14,37,"And whanne he seeth in the wallis therof as litle valeis foule bi palenesse, ethir bi reednesse, and lowere than the tother hiyere part,"
Leviticus 14.38 (Wycliffe),Wycliffe,Old Testament,Leviticus,14,38,"he schal go out at the dore of the hows, and anoon he schal close it bi seuene daies."
Leviticus 14.39 (Wycliffe),Wycliffe,Old Testament,Leviticus,14,39,"And he schal turne ayen in the seuenthe day, and schal se it; if he fyndith that the lepre encreesside,"
Leviticus 14.40 (Wycliffe),Wycliffe,Old Testament,Leviticus,14,40,"he schal comaunde that the stoonys be cast out, in whyche the lepre is, and that tho stonys be cast out of the citee in an vncleene place."
Leviticus 14.41 (Wycliffe),Wycliffe,Old Testament,Leviticus,14,41,"Sotheli he schal comaunde that thilke hows be rasid with ynne bi cumpas, and that the dust of the rasyng be spreynt without the citee, in an vnclene place,"
Leviticus 14.42 (Wycliffe),Wycliffe,Old Testament,Leviticus,14,42,"and that othere stoonys be put ayen for these, that ben takun awey, and that the hows be daubid with othir morter."
Leviticus 14.43 (Wycliffe),Wycliffe,Old Testament,Leviticus,14,43,"But if aftir that the stoonus ben takun awey, and the dust is borun out,"
Leviticus 14.44 (Wycliffe),Wycliffe,Old Testament,Leviticus,14,44,"and othere erthe is daubid, the preest entrith, and seeth the lepre turned ayen, and the wallis spreynt with spottis, the lepre is stidfastly dwellynge, and the hows is vnclene;"
Leviticus 14.45 (Wycliffe),Wycliffe,Old Testament,Leviticus,14,45,"which hows thei schulen destrye anoon, and thei schulen caste out of the citee, in an vnclene place, the stoonys therof, and the trees, and al the dust."
Leviticus 14.46 (Wycliffe),Wycliffe,Old Testament,Leviticus,14,46,"He that entrith in to the hous, whanne it is schit, schal be vnclene til to euentid,"
Leviticus 14.47 (Wycliffe),Wycliffe,Old Testament,Leviticus,14,47,"and he that slepith and etith ony thing therynne, schal waische hise clothis."
Leviticus 14.48 (Wycliffe),Wycliffe,Old Testament,Leviticus,14,48,"That if the preest entrith, and seeth that the lepre encreesside not in the hows, aftir that it was daubid the secounde tyme, he schal clense it; for heelthe is yoldun."
Leviticus 14.49 (Wycliffe),Wycliffe,Old Testament,Leviticus,14,49,"And in the clensyng therof he schal take twey sparewis, and a tre of cedre, and a reed threed, and isope."
Leviticus 14.50 (Wycliffe),Wycliffe,Old Testament,Leviticus,14,50,"And whanne o sparewe is offrid in a vessel of erthe, on quyk watris,"
Leviticus 14.51 (Wycliffe),Wycliffe,Old Testament,Leviticus,14,51,"he schal take the tre of cedre, and ysope, and reed threed, and the quyk sparewe, and he schal dippe alle thingis in the blood of the sparewe offrid, and in lyuynge watris;"
Leviticus 14.52 (Wycliffe),Wycliffe,Old Testament,Leviticus,14,52,"and he schal sprynge the hows seuen sithis; and he schal clense it as wel in the blood of the sparewe as in lyuynge watris, and in the quyk sparewe, and in the tre of cedre, and in ysope, and reed threed."
Leviticus 14.53 (Wycliffe),Wycliffe,Old Testament,Leviticus,14,53,"And whanne he hath left the sparewe to fle in to the feeld frely, he schal preye for the hows, and it schal be clensid riytfuli."
Leviticus 14.54 (Wycliffe),Wycliffe,Old Testament,Leviticus,14,54,"This is the lawe of al lepre,"
Leviticus 14.55 (Wycliffe),Wycliffe,Old Testament,Leviticus,14,55,"and of smytyng, of lepre of clothis, and of housis,"
Leviticus 14.56 (Wycliffe),Wycliffe,Old Testament,Leviticus,14,56,"of syngne of wounde, and of litle whelkis brekynge out, of spotte schynynge, and in colours chaungid in to dyuerse spices,"
Leviticus 14.57 (Wycliffe),Wycliffe,Old Testament,Leviticus,14,57,"that it may be wist, what is cleene, ether uncleene."
Leviticus 15.1 (Wycliffe),Wycliffe,Old Testament,Leviticus,15,1,"And the Lord spak to Moises and Aaron, and seide,"
Leviticus 15.2 (Wycliffe),Wycliffe,Old Testament,Leviticus,15,2,"Speke ye to the sones of Israel, and seie ye to hem, A man that suffrith the rennyng out of seed, schal be vncleene;"
Leviticus 15.3 (Wycliffe),Wycliffe,Old Testament,Leviticus,15,3,"and thanne he schal be demed to be suget to this vice, whanne bi alle momentis foul vmour ethir moysture cleueth to his fleisch, and growith togidere."
Leviticus 15.4 (Wycliffe),Wycliffe,Old Testament,Leviticus,15,4,"Ech bed in which he slepith schal be vncleene, and where euer he sittith."
Leviticus 15.5 (Wycliffe),Wycliffe,Old Testament,Leviticus,15,5,"If ony man touchith his bed, he schal waische his clothis, and he schal be waischun in watir, and schal be vncleene til to euentid."
Leviticus 15.6 (Wycliffe),Wycliffe,Old Testament,Leviticus,15,6,"If a man sittith where he satt, also thilke man schal waische hise clothis, and he schal be waischun in watir, and schal be vnclene til to euentid."
Leviticus 15.7 (Wycliffe),Wycliffe,Old Testament,Leviticus,15,7,"He that touchith hise fleischis, schal waische hise clothis, and he schal be waischun in watir, and schal be vncleene til to euentid."
Leviticus 15.8 (Wycliffe),Wycliffe,Old Testament,Leviticus,15,8,"If sich a man castith out spetyng on hym that is cleene, he schal waische his clothis, and he schal be waischun in watir, and schal be vncleene til to euentid."
Leviticus 15.9 (Wycliffe),Wycliffe,Old Testament,Leviticus,15,9,"The sadil on which he sittith,"
Leviticus 15.10 (Wycliffe),Wycliffe,Old Testament,Leviticus,15,10,"schal be vncleene; and ech man that touchith what euer thing is vndur hym that suffrith the fletyng out of seed, schal be defoulid til to euentid. He that berith ony of these thingis, schal waische hise clothis, and he schal be waischun in watir, and schal be vncleene til to euentid."
Leviticus 15.11 (Wycliffe),Wycliffe,Old Testament,Leviticus,15,11,"Ech man, whom he that is such touchith with hondis not waischun bifore, schal waische hise clothis, and he schal be waischun in watir, and schal be vncleene til to euentid."
Leviticus 15.12 (Wycliffe),Wycliffe,Old Testament,Leviticus,15,12,"A vessel of erthe which he touchith, schal be brokun; but a vessel of tre schal be waischun in watir."
Leviticus 15.13 (Wycliffe),Wycliffe,Old Testament,Leviticus,15,13,"If he that suffrith sich a passioun, is heelid, he schal noumbre seuene daies aftir his clensyng, and whanne the clothis and al the bodi ben waischun in lyuynge watris, he schal be clene."
Leviticus 15.14 (Wycliffe),Wycliffe,Old Testament,Leviticus,15,14,"Forsothe in the eiytthe dai he schal take twei turtlis, ethir twei briddis of a culuer, and he schal come in the siyt of the Lord at the dore of tabernacle of witnessyng, and schal yyue tho to the preest;"
Leviticus 15.15 (Wycliffe),Wycliffe,Old Testament,Leviticus,15,15,"and the preest schal make oon for synne, and the tother in to brent sacrifice; and the preest schal preye for hym bifor the Lord, that he be clensid fro the fletyng out of his seed."
Leviticus 15.16 (Wycliffe),Wycliffe,Old Testament,Leviticus,15,16,"A man fro whom the seed of letcherie, ethir of fleischli couplyng, goith out, schal waische in watir al his bodi, and he schal be vncleene til to euentid."
Leviticus 15.17 (Wycliffe),Wycliffe,Old Testament,Leviticus,15,17,"He schal waische in watir the cloth and skyn which he hath, and it schal be unclene til to euentid."
Leviticus 15.18 (Wycliffe),Wycliffe,Old Testament,Leviticus,15,18,"The womman with which he is couplid fleischli, schal be waischun in watir, and schal be vncleene til to euentid."
Leviticus 15.19 (Wycliffe),Wycliffe,Old Testament,Leviticus,15,19,"A womman that suffrith the fletyng out of blood, whanne the moneth cometh ayen, schal be departid bi seuene daies; ech man that touchith hir schal be vncleene til to euentid,"
Leviticus 15.20 (Wycliffe),Wycliffe,Old Testament,Leviticus,15,20,"and the place in which sche slepith ether sittith in the daies of hir departyng, schal be defoulid."
Leviticus 15.21 (Wycliffe),Wycliffe,Old Testament,Leviticus,15,21,"He that touchith her bed, schal waische hise clothis, and he schal be waischun in watir, and schal be vncleene til to euentid."
Leviticus 15.22 (Wycliffe),Wycliffe,Old Testament,Leviticus,15,22,"Who euer touchith ony vessel on which sche sittith, he schal waische hise clothis, and he schal be waischun in watir, and schal be defoulid til to euentid."
Leviticus 15.23 (Wycliffe),Wycliffe,Old Testament,Leviticus,15,23,"If a man is couplid fleischli with hir in the tyme of blood that renneth bi monethis, he schal be vncleene bi seuene daies, and ech bed in which he slepith schal be defoulid."
Leviticus 15.24 (Wycliffe),Wycliffe,Old Testament,Leviticus,15,24,"A womman that suffrith in many daies the fletyng out of blood, not in the tyme of monethis, ethir which womman ceessith not to flete out blood aftir the blood of monethis, schal be vncleene as longe as sche schal be suget to this passioun, as if sche is in the tyme of monethis."
Leviticus 15.25 (Wycliffe),Wycliffe,Old Testament,Leviticus,15,25,"Ech bed in which sche slepith, and vessel in which sche sittith, schal be defoulid."
Leviticus 15.26 (Wycliffe),Wycliffe,Old Testament,Leviticus,15,26,"Who euer touchith hir schal waische his clothis, and he schal be waischun in watir, and schal be vncleene til to euentid."
Leviticus 15.27 (Wycliffe),Wycliffe,Old Testament,Leviticus,15,27,"If the blood stondith, and ceessith to flete out, sche schal noumbre seuene daies of hir clensyng,"
Leviticus 15.28 (Wycliffe),Wycliffe,Old Testament,Leviticus,15,28,"and in the eiytthe dai sche schal offre for hir silf to the preest twei turtlis, ethir twei briddis of culueris, at the dore of the tabernacle of witnessyng;"
Leviticus 15.29 (Wycliffe),Wycliffe,Old Testament,Leviticus,15,29,"and the preest schal make oon for synne, and the tothir in to brent sacrifice; and the preest schal preye for hir bifor the Lord, and for the fletyng out of hir vnclennesse."
Leviticus 15.30 (Wycliffe),Wycliffe,Old Testament,Leviticus,15,30,"Therfor ye schulen teche the sones of Israel, that thei eschewe vnclennessis, and that thei die not for her filthis, whanne thei defoulen my tabernacle which is among hem."
Leviticus 15.31 (Wycliffe),Wycliffe,Old Testament,Leviticus,15,31,"This is the lawe of hym that suffrith fletyng out of seed, and which is defoulid with fleischly couplyng,"
Leviticus 15.32 (Wycliffe),Wycliffe,Old Testament,Leviticus,15,32,"and of a womman which is departid in the tymes of monethis, ethir which flowith out in contynuel blood, and of the man that slepith with hir."
Leviticus 16.1 (Wycliffe),Wycliffe,Old Testament,Leviticus,16,1,"And the Lord spak to Moises, aftir the deeth of the twei sones of Aaron, whanne thei offriden alien fier, and weren slayn, and comaundide to hym,"
Leviticus 16.2 (Wycliffe),Wycliffe,Old Testament,Leviticus,16,2,"and seide, Speke thou to Aaron, thi brother, that he entre not in al tyme in to the seyntuarie, which is with ynne the veil bifor the propiciatorie, bi which the arke is hilid, that he die not; for Y schal appere in a cloude on Goddis answeryng place;"
Leviticus 16.3 (Wycliffe),Wycliffe,Old Testament,Leviticus,16,3,"no but he do these thingis bifore. He schal offer a calf for synne, and a ram in to brent sacrifice;"
Leviticus 16.4 (Wycliffe),Wycliffe,Old Testament,Leviticus,16,4,"he schal be clothid with a lynnun coote, he schal hide the schamefast membris with pryuy lynnun clothis; he schal be gird with a lynnun girdil, he schal putte a lynnun mytre on his heed; for these clothis ben hooli, with whiche alle he schal be clothid, whanne he is waischun."
Leviticus 16.5 (Wycliffe),Wycliffe,Old Testament,Leviticus,16,5,"And he schal take of al the multitude of the sones of Israel twei kidis for synne, and o ram in to brent sacrifice;"
Leviticus 16.6 (Wycliffe),Wycliffe,Old Testament,Leviticus,16,6,"and whanne he offrith a calf, and preieth for hym,"
Leviticus 16.7 (Wycliffe),Wycliffe,Old Testament,Leviticus,16,7,"and for his hows, he schal make twei buckis of geet to stonde bifor the Lord, in the dore of the tabernacle of witnessyng;"
Leviticus 16.8 (Wycliffe),Wycliffe,Old Testament,Leviticus,16,8,"and he schal sende on euer eithir, o lot to the Lord, and another lot to the goot that schal be sent out."
Leviticus 16.9 (Wycliffe),Wycliffe,Old Testament,Leviticus,16,9,"Whos lot goith out to the Lord, he schal offre it for synne;"
Leviticus 16.10 (Wycliffe),Wycliffe,Old Testament,Leviticus,16,10,"sotheli whos lot goith out in to goot that schal be sent out, he schal sette hym quyk bifor the Lord, that he sende preyers on hym, and sende hym out in to wildirnesse."
Leviticus 16.11 (Wycliffe),Wycliffe,Old Testament,Leviticus,16,11,"Whanne these thingis ben doon riytfuli, he schal offre the calf, and he schal preye for hym silf, and for his hows, and schal offre the calf."
Leviticus 16.12 (Wycliffe),Wycliffe,Old Testament,Leviticus,16,12,"And whanne he hath take the censeer, which he hath fillid of the coolis of the auter, and he hath take in hond the swete smellynge spicery maad into encense, he schal entre ouer the veil in to the hooli thingis;"
Leviticus 16.13 (Wycliffe),Wycliffe,Old Testament,Leviticus,16,13,"that whanne swete smellynge spiceries ben put on the fier, the cloude and vapour of tho hile Goddis answeryng place, which is on the witnessyng, and he die not."
Leviticus 16.14 (Wycliffe),Wycliffe,Old Testament,Leviticus,16,14,"Also he schal take of the blood of the calf, and he schal sprenge seuensithis with the fyngur ayens the propiciatorie, to the eest."
Leviticus 16.15 (Wycliffe),Wycliffe,Old Testament,Leviticus,16,15,"And whanne he hath slayn the buk of geet, for synne of the puple, he schal brynge in the blood therof with ynne the veil, as it is comaundid of the blood of the calf, that he sprynge euene ayens Goddis answeryng place,"
Leviticus 16.16 (Wycliffe),Wycliffe,Old Testament,Leviticus,16,16,"and he schal clense the seyntuarie fro vnclennessis of the sones of Israel, and fro her trespassyngis, and alle synnes. Bi this custom he schal do in the tabernacle of witnessyng, which is set among hem, in the myddis of partis of the abitacioun of hem."
Leviticus 16.17 (Wycliffe),Wycliffe,Old Testament,Leviticus,16,17,"No man be in the tabernacle, whanne the bischop schal entre in to the seyntuarie, that he preye for hym silf, and for his hows, and for al the cumpeny of Israel, til he go out of the tabernacle."
Leviticus 16.18 (Wycliffe),Wycliffe,Old Testament,Leviticus,16,18,"Sotheli whanne he hath go out to the auter which is bifor the Lord, preye he for hym silf, and schede he on the hornes therof, bi cumpas, the blood that is takun of the calf, and of the buk of geet;"
Leviticus 16.19 (Wycliffe),Wycliffe,Old Testament,Leviticus,16,19,"and sprynge he seuensithis with the fyngur, and clense he, and halewe the autir fro vnclennessis of the sones of Israel."
Leviticus 16.20 (Wycliffe),Wycliffe,Old Testament,Leviticus,16,20,"Aftir that he hath clensid the seyntuarie, and tabernacle, and auter, thanne offre he the lyuynge buc of geet;"
Leviticus 16.21 (Wycliffe),Wycliffe,Old Testament,Leviticus,16,21,"and whanne euer eithir hond is set on the heed therof, knowleche the preest alle the wickidnessis of the sones of Israel, and alle the trespassis and synnes of hem, whiche the preest schal wische to the heed therof, and schal sende hym out in to deseert bi a man maad redi."
Leviticus 16.22 (Wycliffe),Wycliffe,Old Testament,Leviticus,16,22,"And whanne the buc of geet hath bore alle the wickidnessis of hem in to a deseert lond,"
Leviticus 16.23 (Wycliffe),Wycliffe,Old Testament,Leviticus,16,23,"and is left in deseert, Aaron schal turn ayen in to the tabernacle of witnessyng; and whanne the clothis ben put of, in whiche he was clothid bifore, whanne he entrid in to the seyntuarie of God, and ben left there,"
Leviticus 16.24 (Wycliffe),Wycliffe,Old Testament,Leviticus,16,24,"he schal waische his fleisch in the hooli place, and he schal be clothid in his owen clothis, and aftir that he hath go out, and hath offrid the brent sacrifice of hym silf, and of the puple, he schal preye as wel for hym silf, as for the puple;"
Leviticus 16.25 (Wycliffe),Wycliffe,Old Testament,Leviticus,16,25,and he schal brenne on the auter the innere fatnesse which is offrid for synne.
Leviticus 16.26 (Wycliffe),Wycliffe,Old Testament,Leviticus,16,26,"Sotheli he that leet go the buk of geet able to be sent out, schal waische hise clothis and bodi with water, and so he schal entre in to the castels."
Leviticus 16.27 (Wycliffe),Wycliffe,Old Testament,Leviticus,16,27,"Forsothe thei schulen bere out of the castels the calf and buk of geet, that weren offrid for synne, and whos blood was brouyt in to the seyntuarie, that the clensyng were fillid; and thei schulen brenne bi fier as well the skynnys, as the fleischis and dung of tho."
Leviticus 16.28 (Wycliffe),Wycliffe,Old Testament,Leviticus,16,28,"And who euer brenneth tho, schal waische hise clothis and fleisch in watir, and so he schal entre in to the castels."
Leviticus 16.29 (Wycliffe),Wycliffe,Old Testament,Leviticus,16,29,"And this schal be to you a lawful thing euerlastynge; in the seuenthe monethe, in the tenthe dai of the monethe, ye schulen turment youre soulis, and ye schulen not do ony werk, nethir a man borun in the lond, nether a comelyng which is a pilgrym among you."
Leviticus 16.30 (Wycliffe),Wycliffe,Old Testament,Leviticus,16,30,"The delyueryng fro synne, and the clensyng of you schal be in this dai, ye schulen be clensid bifore the Lord fro alle youre synnes;"
Leviticus 16.31 (Wycliffe),Wycliffe,Old Testament,Leviticus,16,31,"for it is sabat of restyng, and ye schulen turment youre soulis bi euerlastynge religioun."
Leviticus 16.32 (Wycliffe),Wycliffe,Old Testament,Leviticus,16,32,"Sotheli the preest schal clense, which is anoyntid, and whos hondis ben halewid, that he be set in preesthod for his fadir; and he schal be clothid in a lynnun stoole, and in hooli clothis,"
Leviticus 16.33 (Wycliffe),Wycliffe,Old Testament,Leviticus,16,33,"and he schal clense the seyntuarie, and the tabernacle of witnessyng, and the auter, and the preestis, and al the puple."
Leviticus 16.34 (Wycliffe),Wycliffe,Old Testament,Leviticus,16,34,"And this schal be to you a lawful thing euerlastynge, that ye preye for the sones of Israel, and for alle the synnes of hem, onys in the yeer. Therfor he dide, as the Lord comaundide to Moises."
Leviticus 17.1 (Wycliffe),Wycliffe,Old Testament,Leviticus,17,1,"And the Lord spak to Moises, and seide, Speke thou to Aaron,"
Leviticus 17.2 (Wycliffe),Wycliffe,Old Testament,Leviticus,17,2,"and to hise sones, and to alle the sones of Israel, and seie thou to hem, This is the word which the Lord comaundide,"
Leviticus 17.3 (Wycliffe),Wycliffe,Old Testament,Leviticus,17,3,"and seide, Ech man of the hows of Israel schal be gilti of blood, if he sleeth an oxe, ether a scheep, ethir a geet in the castels, ethir out of the castels,"
Leviticus 17.4 (Wycliffe),Wycliffe,Old Testament,Leviticus,17,4,"and offrith not an offryng to the Lord at the dore of the tabernacle; as he schedde mannus blood, so he schal perische fro the myddis of his puple."
Leviticus 17.5 (Wycliffe),Wycliffe,Old Testament,Leviticus,17,5,"Therfor the sones of Israel owen to offre her sacrifices to the preest, whiche thei sleen in the feeld, that tho be halewid to the Lord, bifor the dore of the tabernacle of witnessyng, and that thei offre tho pesible sacrifices to the Lord."
Leviticus 17.6 (Wycliffe),Wycliffe,Old Testament,Leviticus,17,6,"And the preest schal schede the blood on the auter of the Lord, at the dore of the tabernacle of witnessyng; and he schal brenne the ynnere fatnesse in to odour of swetnesse to the Lord."
Leviticus 17.7 (Wycliffe),Wycliffe,Old Testament,Leviticus,17,7,"And thei schulen no more offre her sacrifices to fendis, with whiche thei diden fornycacioun; it schal be a lawful thing euerlastynge to hem, and to the aftircomeris of hem."
Leviticus 17.8 (Wycliffe),Wycliffe,Old Testament,Leviticus,17,8,"And thou schalt seie to hem, A man of the hows of Israel, and of the comelyngis that ben pilgryms among you, that offrith a brent sacrifice, ethir a slayn sacrifice,"
Leviticus 17.9 (Wycliffe),Wycliffe,Old Testament,Leviticus,17,9,"and bryngith it not to the dore of the tabernacle of witnessyng, that it be offrid to the Lord, schal perische fro his puple."
Leviticus 17.10 (Wycliffe),Wycliffe,Old Testament,Leviticus,17,10,"If ony man of the sones of Israel, and of comelyngis that ben pilgryms among you, etith blood, Y schal sette faste my face ayens the soule of hym, and Y schal leese hym fro his puple;"
Leviticus 17.11 (Wycliffe),Wycliffe,Old Testament,Leviticus,17,11,"for the lijf of fleisch is in blood, and Y yaf that blood to you, that ye clense on myn auter for youre soulis, and that the blood be for the synne of soule."
Leviticus 17.12 (Wycliffe),Wycliffe,Old Testament,Leviticus,17,12,"Therfor Y seide to the sones of Israel, Ech lyuynge man of you schal not ete blood, nethir of the comelyngis that ben pilgryms among you."
Leviticus 17.13 (Wycliffe),Wycliffe,Old Testament,Leviticus,17,13,"What euer man of the sones of Israel, and of the comelyngis that ben pilgryms anentis you, takith a wielde beeste, ethir a brid, whiche it is leueful to ete, whether bi huntyng, whether bi haukyng, schede the blood therof, and hile it with erthe;"
Leviticus 17.14 (Wycliffe),Wycliffe,Old Testament,Leviticus,17,14,"for the lijf of ech fleisch is in blood. Wherfor Y seide to the sones of Israel, Ye schulen not ete the blood of ony fleisch, for the lijf of fleisch is in blood, and who euer etith blood, schal perische."
Leviticus 17.15 (Wycliffe),Wycliffe,Old Testament,Leviticus,17,15,"A man that etith a thing deed bi it silf, ethir takun of a beeste, as wel of men borun in the lond, as of comelyngis, he schal waische hise clothis and hym silf in watir, and he schal be defoulid til to euentid; and by this ordre he schal be maad cleene; that if he waischith not his clothis,"
Leviticus 17.16 (Wycliffe),Wycliffe,Old Testament,Leviticus,17,16,"ether his bodi, he schal bere his wickidnesse."
Leviticus 18.1 (Wycliffe),Wycliffe,Old Testament,Leviticus,18,1,"And the Lord spak to Moises, and seide, Speke thou to the sones of Israel,"
Leviticus 18.2 (Wycliffe),Wycliffe,Old Testament,Leviticus,18,2,"and thou schalt seie to hem, Y am youre Lord God;"
Leviticus 18.3 (Wycliffe),Wycliffe,Old Testament,Leviticus,18,3,"ye schulen not do by the custom of the lond of Egipt, in which ye dwelliden; ye schulen not do bi the custom of the cuntrei of Canaan, to which Y schal brynge you yn, nethir ye schulen go in the lawful thingis of hem."
Leviticus 18.4 (Wycliffe),Wycliffe,Old Testament,Leviticus,18,4,"Ye schulen do my domes, and ye schulen kepe myn heestis, and ye schulen go in tho; Y am youre Lord God."
Leviticus 18.5 (Wycliffe),Wycliffe,Old Testament,Leviticus,18,5,"Kepe ye my lawis and domes, whiche a man schal do, and schal lyue in tho; Y am youre Lord God."
Leviticus 18.6 (Wycliffe),Wycliffe,Old Testament,Leviticus,18,6,"Ech man schal not neiy to the nyy womman of his blood, that he schewe the filthe of hir; Y am the Lord."
Leviticus 18.7 (Wycliffe),Wycliffe,Old Testament,Leviticus,18,7,"Thou schalt not diskyuere the filthe of thi fadir and the filthe of thi modir; sche is thi modir, thou schalt not schewe hir filthe."
Leviticus 18.8 (Wycliffe),Wycliffe,Old Testament,Leviticus,18,8,"Thou schalt not vnhile the filthe of the wijf of thi fadir, for it is the filthe of thi fadir."
Leviticus 18.9 (Wycliffe),Wycliffe,Old Testament,Leviticus,18,9,"Thou schalt not schewe the filthe of thi sistir, of fadir ether of modir, which sister is gendrid at hoome ether without forth."
Leviticus 18.10 (Wycliffe),Wycliffe,Old Testament,Leviticus,18,10,"Thou schalt not schewe the filthe of the douyter of thi sone, ether of neece of thi douyter, for it is thi filthe."
Leviticus 18.11 (Wycliffe),Wycliffe,Old Testament,Leviticus,18,11,"Thou schalt not schewe the filthe of the douyter of the wijf of thi fadir, which sche childide to thi fadir, and is thi sistir."
Leviticus 18.12 (Wycliffe),Wycliffe,Old Testament,Leviticus,18,12,"Thou schalt not opene the filthe of the sister of thi fadir, for sche is the fleisch of thi fadir."
Leviticus 18.13 (Wycliffe),Wycliffe,Old Testament,Leviticus,18,13,"Thou schalt not schewe the filthe of the sistir of thi modir, for sche is the fleisch of thi modir."
Leviticus 18.14 (Wycliffe),Wycliffe,Old Testament,Leviticus,18,14,"Thou schalt not shewe the filthe of the brothir of thi fadir, nethir thou schalt neiye to his wijf, which is ioyned to thee bi affinyte."
Leviticus 18.15 (Wycliffe),Wycliffe,Old Testament,Leviticus,18,15,"Thou schalt not schewe the filthe of thi sones wijf, for sche is the wijf of thi sone, nether thou schalt diskiuere hir schenschip; and no man take his brotheris wijf."
Leviticus 18.16 (Wycliffe),Wycliffe,Old Testament,Leviticus,18,16,"Thou schalt not schewe the filthe of the wijf of thi brother, for it is the filthe of thi brothir."
Leviticus 18.17 (Wycliffe),Wycliffe,Old Testament,Leviticus,18,17,"Thou schalt not schewe the filthe of thi wijf, and of hir douyter; thou schalt not take the douytir of hir sone, and the douytir of hir douyter, that thou schewe hir schenschip; thei ben the fleisch of hir, and siche letcherie is incest."
Leviticus 18.18 (Wycliffe),Wycliffe,Old Testament,Leviticus,18,18,"Thou schalt not take the sister of thi wijf, in to concubynage of hir, nethir thou schalt schewe the filthe of hir, while thi wijf lyueth yit."
Leviticus 18.19 (Wycliffe),Wycliffe,Old Testament,Leviticus,18,19,"Thou schalt not neiye to a womman that suffrith rennyng of blood of monethe, nethir thou schalt schewe hir filthe."
Leviticus 18.20 (Wycliffe),Wycliffe,Old Testament,Leviticus,18,20,"Thou schalt not do letcherie with the wijf of thi neiybore, nether thou schalt be defoulid with medlyng of seed."
Leviticus 18.21 (Wycliffe),Wycliffe,Old Testament,Leviticus,18,21,"Thou schalt not yyue of thi seed, that it be offrid to the idol Moloch, nether thou schalt defoule the name of thi God; Y am the Lord."
Leviticus 18.22 (Wycliffe),Wycliffe,Old Testament,Leviticus,18,22,"Thou schalt not be medlid with a man bi letcherie of womman, for it is abhomynacioun."
Leviticus 18.23 (Wycliffe),Wycliffe,Old Testament,Leviticus,18,23,"Thou schalt not do letcherie with ony beeste, nethir thou schalt be defoulid with it. A womman schal not ligge vnder a beeste, nether schal be medlid therwith, for it is greet synne."
Leviticus 18.24 (Wycliffe),Wycliffe,Old Testament,Leviticus,18,24,"Be ye not defoulid in alle these thingis, in whiche alle folkis, ether hethen men, ben defoulid, whiche folkis Y schal caste out bifor youre siyt,"
Leviticus 18.25 (Wycliffe),Wycliffe,Old Testament,Leviticus,18,25,"of whiche the lond is defoulid, of which lond Y schal vysyte the grete synnes, that it spewe out hise dwellers."
Leviticus 18.26 (Wycliffe),Wycliffe,Old Testament,Leviticus,18,26,"Kepe ye my lawful thingis and domes, that ye do not of alle these abhomynaciouns, as wel a man borun in the lond as a comelyng which is a pilgrym at you."
Leviticus 18.27 (Wycliffe),Wycliffe,Old Testament,Leviticus,18,27,"For the dwellers of the lond, that weren bifor you, diden alle these abhomynaciouns, and defouliden that lond."
Leviticus 18.28 (Wycliffe),Wycliffe,Old Testament,Leviticus,18,28,"Therfor be ye war, lest it caste out viliche also you in lijk manere, whanne ye han do lijk synnes, as it castide out vileche the folk, that was bifor you."
Leviticus 18.29 (Wycliffe),Wycliffe,Old Testament,Leviticus,18,29,"Ech man that doith ony thing of these abhomynaciouns, schal perische fro the myddis of his puple."
Leviticus 18.30 (Wycliffe),Wycliffe,Old Testament,Leviticus,18,30,"Kepe ye myn heestis; nyle ye do tho thingis, whiche thei that weren bifor you diden, and be ye not defoulid in tho; Y am youre Lord God."
Leviticus 19.1 (Wycliffe),Wycliffe,Old Testament,Leviticus,19,1,"The Lord spak to Moises, and seide,"
Leviticus 19.2 (Wycliffe),Wycliffe,Old Testament,Leviticus,19,2,"Speke thou to al the cumpenye of the sones of Israel, and thou schalt seie to hem, Be ye hooli, for Y am hooli, youre Lord God."
Leviticus 19.3 (Wycliffe),Wycliffe,Old Testament,Leviticus,19,3,Ech man drede his fadir and his modir. Kepe ye my sabatis; Y am youre Lord God.
Leviticus 19.4 (Wycliffe),Wycliffe,Old Testament,Leviticus,19,4,"Nyle ye be turned to ydols, nether ye schulen make to you yotun goddis; Y am youre Lord God."
Leviticus 19.5 (Wycliffe),Wycliffe,Old Testament,Leviticus,19,5,"If ye offren a sacrifice of pesible thingis to the Lord, that it be quemeful,"
Leviticus 19.6 (Wycliffe),Wycliffe,Old Testament,Leviticus,19,6,"ye schulen ete it in that day, in which it is offrid, and in the tother dai; sotheli what euer thing is residue in to the thridde dai, ye schulen brenne in fier."
Leviticus 19.7 (Wycliffe),Wycliffe,Old Testament,Leviticus,19,7,"If ony man etith therof aftir twei daes, he schal be vnhooli, and gilti of vnfeithfulnes ether wickidnesse; and he schal bere his wickidnesse,"
Leviticus 19.8 (Wycliffe),Wycliffe,Old Testament,Leviticus,19,8,"for he defoulide the hooli thing of the Lord, and his soule schal perische fro his puple."
Leviticus 19.9 (Wycliffe),Wycliffe,Old Testament,Leviticus,19,9,"Whanne thou schalt repe the fruytis of thi lond, thou schalt not kitte til to the ground the corn of the lond, nether thou schalt gadere the eeris of corn that ben left;"
Leviticus 19.10 (Wycliffe),Wycliffe,Old Testament,Leviticus,19,10,"nethir in thi vyner thou schalt gadere reysyns and greynes fallynge doun, but thou schalt leeue to be gaderid of pore men and pilgryms; Y am youre Lord God."
Leviticus 19.11 (Wycliffe),Wycliffe,Old Testament,Leviticus,19,11,"Ye schulen not do thefte. Ye schulen not lye, and no man disseyue his neiybour."
Leviticus 19.12 (Wycliffe),Wycliffe,Old Testament,Leviticus,19,12,"Thou schalt not forswere in my name, nethir thou schalt defoule the name of thi God; Y am the Lord."
Leviticus 19.13 (Wycliffe),Wycliffe,Old Testament,Leviticus,19,13,"Thou schalt not make fals chalenge to thi neiybore, nethir thou schalt oppresse hym bi violence. The werk of thin hirid man schal not dwelle at thee til the morewtid."
Leviticus 19.14 (Wycliffe),Wycliffe,Old Testament,Leviticus,19,14,"Thou schalt not curse a deef man, nether thou schalt sette an hurtyng bifor a blynd man; but thou schalt drede thi Lord God, for Y am the Lord."
Leviticus 19.15 (Wycliffe),Wycliffe,Old Testament,Leviticus,19,15,"Thou schalt not do that, that is wickid, nether thou schalt deme vniustli; biholde thou not the persoone of a pore man, nethir onoure thou the face of a myyti man; deme thou iustli to thi neiybore."
Leviticus 19.16 (Wycliffe),Wycliffe,Old Testament,Leviticus,19,16,"Thou schalt not be a sclaunderere, nether a priuey bacbitere in the puplis; thou schalt not stonde ayens the blood of thi neiybore ; Y am the Lord."
Leviticus 19.17 (Wycliffe),Wycliffe,Old Testament,Leviticus,19,17,"Thou schalt not hate thi brothir in thin herte, but repreue hym opynly, lest thou haue synne on hym."
Leviticus 19.18 (Wycliffe),Wycliffe,Old Testament,Leviticus,19,18,"Thou schalt not seke veniaunce, nether thou schalt be myndeful of the wrong of thi cyteseyns; thou schalt loue thi freend as thi silf; Y am the Lord."
Leviticus 19.19 (Wycliffe),Wycliffe,Old Testament,Leviticus,19,19,"Kepe ye my lawis. Thou schalt not make thi beestis to gendre with the lyuynge beestis of another kynde. Thou schalt not sowe the feeld with dyuerse sede. Thou schalt not be clothid in a cloth, which is wouun of twei thingis."
Leviticus 19.20 (Wycliffe),Wycliffe,Old Testament,Leviticus,19,20,"If a man slepith with a womman by fleischly knowyng of seed, which womman is an hand maide, ye, a noble womman of kyn, and netheles is not ayenbouyt bi prijs, nethir rewardid with fredom, bothe schulen be betun, and thei schulen not die, for sche was not fre."
Leviticus 19.21 (Wycliffe),Wycliffe,Old Testament,Leviticus,19,21,"Sotheli the man for his trespas schal offre a ram to the Lord, at the dore of the tabernacle of witnessyng;"
Leviticus 19.22 (Wycliffe),Wycliffe,Old Testament,Leviticus,19,22,"and the preest schal preye for hym, and for his trespas, bifor the Lord; and the Lord schal be merciful to hym, and the synne schal be foryouun."
Leviticus 19.23 (Wycliffe),Wycliffe,Old Testament,Leviticus,19,23,"Whanne ye han entrid in to the lond of biheest, and han plauntid therynne appil trees, ye schulen do awei the firste flouris; the applis whiche tho trees bryngen forth, schulen be vncleene to you, nethir ye schulen ete of tho."
Leviticus 19.24 (Wycliffe),Wycliffe,Old Testament,Leviticus,19,24,Forsothe in the fourthe yeer al the fruyt of tho trees schal be halewid preiseful to the Lord;
Leviticus 19.25 (Wycliffe),Wycliffe,Old Testament,Leviticus,19,25,"forsothe in the fifthe yeer ye schulen ete fruytis, and schulen gadere applis, whiche tho trees bryngen forth; Y am youre Lord God."
Leviticus 19.26 (Wycliffe),Wycliffe,Old Testament,Leviticus,19,26,"Ye schulen not ete fleisch with blood. Ye schulen not make veyn diuynyng, nether ye schulen kepe dremes;"
Leviticus 19.27 (Wycliffe),Wycliffe,Old Testament,Leviticus,19,27,"nether ye schulen clippe the heer in round, nether ye schulen schaue the beerd;"
Leviticus 19.28 (Wycliffe),Wycliffe,Old Testament,Leviticus,19,28,"and on deed men ye schulen not kitte youre fleischis, nether ye schulen make to you ony fyguris, ether markis in youre fleisch; Y am the Lord."
Leviticus 19.29 (Wycliffe),Wycliffe,Old Testament,Leviticus,19,29,"Sette thou not thi douytir to do leccherie for hire, and the lond be defoulid, and be fillid with synne."
Leviticus 19.30 (Wycliffe),Wycliffe,Old Testament,Leviticus,19,30,"Kepe ye my sabatis, and drede ye my seyntuarie; Y am the Lord."
Leviticus 19.31 (Wycliffe),Wycliffe,Old Testament,Leviticus,19,31,"Bowe ye not to astronomyers, nether axe ye ony thing of fals dyuynours, that ye be defoulid bi hem; Y am youre Lord God."
Leviticus 19.32 (Wycliffe),Wycliffe,Old Testament,Leviticus,19,32,"Rise thou bifor an hoor heed, and onoure thou the persoone of an eld man, and drede thou thi Lord God; Y am the Lord."
Leviticus 19.33 (Wycliffe),Wycliffe,Old Testament,Leviticus,19,33,"If a comelyng enhabitith in youre lond, and dwellith among you, dispise ye not hym,"
Leviticus 19.34 (Wycliffe),Wycliffe,Old Testament,Leviticus,19,34,"but be he among you as a man borun in the lond; and ye schulen loue hym as you silf, for also ye weren comelyngis in the lond of Egipt; Y am youre Lord God."
Leviticus 19.35 (Wycliffe),Wycliffe,Old Testament,Leviticus,19,35,"Nyle ye do ony wickid thing in doom, in reule, in weiyte, and in mesure; the balance be iust,"
Leviticus 19.36 (Wycliffe),Wycliffe,Old Testament,Leviticus,19,36,"and the weiytis be euene, the buschel be iust, and the sextarie be euene; Y am youre Lord God, that ladde you out of the lond of Egipt."
Leviticus 19.37 (Wycliffe),Wycliffe,Old Testament,Leviticus,19,37,"Kepe ye alle myn heestis, and alle domes, and do ye tho; Y am the Lord."
Leviticus 20.1 (Wycliffe),Wycliffe,Old Testament,Leviticus,20,1,"And the Lord spak to Moises, and seide,"
Leviticus 20.2 (Wycliffe),Wycliffe,Old Testament,Leviticus,20,2,"Speke thou these thingis to the sones of Israel, If eny man of the sones of Israel, and of the comelyngis that dwellen in Israel, yyueth of his seed to the ydol Moloch, die he bi deeth; the puple of the lond schal stone him."
Leviticus 20.3 (Wycliffe),Wycliffe,Old Testament,Leviticus,20,3,"And Y schal sette faste my face ayens hym, and Y schal kitte awei him fro the myddis of my puple, for he yaf of his seed to Moloch, and defoulide my seyntuarie, and defoulide myn hooli name."
Leviticus 20.4 (Wycliffe),Wycliffe,Old Testament,Leviticus,20,4,"That if the puple of the lond is necgligent, and as litil chargynge myn heeste, and suffrith the man that yaf of his seed to Moloch, nether wole sle hym, Y schal sette my face on that man,"
Leviticus 20.5 (Wycliffe),Wycliffe,Old Testament,Leviticus,20,5,"and his kynrede, and Y schal kitte doun hym, and alle that consentiden to him, that thei schulden do fornycacioun with Moloch, fro the myddis of her puple."
Leviticus 20.6 (Wycliffe),Wycliffe,Old Testament,Leviticus,20,6,"If a man bowith to astronomyers, and false dyuynours, and doith fornycacioun with hem, Y schal sette my face ayens hym, and Y schal sle hym fro the mydis of hys puple."
Leviticus 20.7 (Wycliffe),Wycliffe,Old Testament,Leviticus,20,7,"Be ye halewid, and be ye hooli, for Y am hooli, youre Lord God."
Leviticus 20.8 (Wycliffe),Wycliffe,Old Testament,Leviticus,20,8,"Kepe ye myn heestis, and do ye tho, for Y am the Lord that halewe you."
Leviticus 20.9 (Wycliffe),Wycliffe,Old Testament,Leviticus,20,9,"He that cursith his fadir, ether modir, die bi deeth; if a man cursith fadir and modir, his blood be on hym."
Leviticus 20.10 (Wycliffe),Wycliffe,Old Testament,Leviticus,20,10,"If a man doith leccherie with the wijf of another man, and doith auowtrie with the wijf of his neiybore, bothe auowter and auowtresse die bi deeth."
Leviticus 20.11 (Wycliffe),Wycliffe,Old Testament,Leviticus,20,11,"If a man slepith with hys stepdamme, and schewith the schenschip of his fadir, bothe die bi deeth; her blood be on hem."
Leviticus 20.12 (Wycliffe),Wycliffe,Old Testament,Leviticus,20,12,"If ony man slepith with his sones wijf, euer either die, for thei han wrouyt greet synne; her blood be on hem."
Leviticus 20.13 (Wycliffe),Wycliffe,Old Testament,Leviticus,20,13,"If a man slepith with a man, bi letcherie of a womman, euer either hath wrouyt vnleueful thing, die thei bi deeth; her blood be on hem."
Leviticus 20.14 (Wycliffe),Wycliffe,Old Testament,Leviticus,20,14,"He that weddith ouer his wijf hir moder, hath wrouyt greet synne; he schal be brent quyk with hem, and so greet vnleueful doynge schal not dwelle in the myddis of you."
Leviticus 20.15 (Wycliffe),Wycliffe,Old Testament,Leviticus,20,15,"He that doith letcherie with a greet beeste, ethir a litil beeste die bi deeth, also sle ye the beeste."
Leviticus 20.16 (Wycliffe),Wycliffe,Old Testament,Leviticus,20,16,"A womman that liggith vndur ony beeste, be slayn togidere with it; the blood of hem be on hem."
Leviticus 20.17 (Wycliffe),Wycliffe,Old Testament,Leviticus,20,17,"He that takith his sistir the douytir of his fadir, ether the douyter of his modir, and seeth hir filthe, and sche seeth the schenschip of the brothir, thei han wrouyt an vnleueful thing, bothe schulen be slayn in the siyt of her puple; for thei schewiden togidere her filthe, and thei schulen bere her wickidnesse."
Leviticus 20.18 (Wycliffe),Wycliffe,Old Testament,Leviticus,20,18,"If a man doith fleischly knowyng with a womman in the flux of monethe, and schewith hir filthe, and sche openeth the welle of hir blood, bothe schulen be slayn fro the myddis of her puple."
Leviticus 20.19 (Wycliffe),Wycliffe,Old Testament,Leviticus,20,19,"Thou schalt not diskyuere the filthe of thi modris sistir, and of thi fadris sistir; he, that doith this, schal make nakid the schenschip of his fleisch, and bothe schulen bere her wickidnesse."
Leviticus 20.20 (Wycliffe),Wycliffe,Old Testament,Leviticus,20,20,"He that doith fleischli knowyng with the wijf of his fadris brother, ether of his modris brother, and schewith the filthe of his kyn, bothe schulen bere her synne, thei schulen die without fre children."
Leviticus 20.21 (Wycliffe),Wycliffe,Old Testament,Leviticus,20,21,"He that weddith the wijf of his brother, doith an vnleueful thing; he schewide the filthe of his brother, he schal be without fre children."
Leviticus 20.22 (Wycliffe),Wycliffe,Old Testament,Leviticus,20,22,"Kepe ye my lawis and my domes, and do ye tho, lest the lond, in to which ye schulen entre and dwelle, caste out viliche also you."
Leviticus 20.23 (Wycliffe),Wycliffe,Old Testament,Leviticus,20,23,"Nyle ye go in the lawful thingis of naciouns, whiche Y schal caste out bifor you, for thei diden alle these thingis, and Y hadde abhomynacioun of hem."
Leviticus 20.24 (Wycliffe),Wycliffe,Old Testament,Leviticus,20,24,"Forsothe Y speke to you, Welde ye the lond of hem, which Y schal yyue to you in to eritage, the lond flowynge with mylk and hony; Y am youre Lord God, that departide you fro othere puplis."
Leviticus 20.25 (Wycliffe),Wycliffe,Old Testament,Leviticus,20,25,"Therfor also ye departe a cleene beeste fro vnclene, and a cleene brid fro vncleene, lest ye defoule youre soulis in a beeste, and in briddis, and in alle thingis that ben moued in erthe, and whiche thingis Y schewide to you to be defoulid."
Leviticus 20.26 (Wycliffe),Wycliffe,Old Testament,Leviticus,20,26,"Ye schulen be hooli to me, for Y am the hooli Lord, and Y departide you fro othere puplis, that ye schulen be myne."
Leviticus 20.27 (Wycliffe),Wycliffe,Old Testament,Leviticus,20,27,"A man ethir a womman, in which is an vncleene spirit spekynge in the wombe, ethir a spirit of fals dyuynyng, die thei bi deeth; men schulen oppresse hem bi stoonus; her blood be on hem."
Leviticus 21.1 (Wycliffe),Wycliffe,Old Testament,Leviticus,21,1,"And the Lord seide to Moyses, Speke thou to preestis, the sones of Aaron, and thou schalt seie to hem, A preest be not defoulid in the deed men of hise citeseyns,"
Leviticus 21.2 (Wycliffe),Wycliffe,Old Testament,Leviticus,21,2,"no but oneli in kynesmen and niy of blood, that is, on fadir and modir, and sone and douyter,"
Leviticus 21.3 (Wycliffe),Wycliffe,Old Testament,Leviticus,21,3,"and brother and sister, virgyn, which is not weddid to man;"
Leviticus 21.4 (Wycliffe),Wycliffe,Old Testament,Leviticus,21,4,but nether he schal be defoulid in the prince of his puple.
Leviticus 21.5 (Wycliffe),Wycliffe,Old Testament,Leviticus,21,5,"Preestis schulen not schaue the heed, nether beerd, nether thei schulen make keruyngis in her fleischis; thei schulen be hooli to her God,"
Leviticus 21.6 (Wycliffe),Wycliffe,Old Testament,Leviticus,21,6,"and thei schulen not defoule his name; for thei offren encense of the Lord, and the looues of her God, and therfore thei schulen be hooli."
Leviticus 21.7 (Wycliffe),Wycliffe,Old Testament,Leviticus,21,7,"A preest schal not wedde a wijf a corrupt womman, and a foul hoore, nether he schal wedde hir that is forsakun of the hosebonde, for he is halewid to his God,"
Leviticus 21.8 (Wycliffe),Wycliffe,Old Testament,Leviticus,21,8,"and offrith the looues of settyng forth; therfor be he hooly, for Y am the hooli Lord that halewith you."
Leviticus 21.9 (Wycliffe),Wycliffe,Old Testament,Leviticus,21,9,"If the doutir of a preest is takun in defoulyng of virgynite, and defoulith the name of hir fadir, sche schal be brent in flawmes."
Leviticus 21.10 (Wycliffe),Wycliffe,Old Testament,Leviticus,21,10,"The bischop, that is the moost preest among hise britheren, on whose heed the oile of anoyntyng is sched, and whose hondis ben sacrid in preesthod, and he is clothid in hooli clothis, schal not diskyuere his heed, he schal not tere hise clothis,"
Leviticus 21.11 (Wycliffe),Wycliffe,Old Testament,Leviticus,21,11,"and outirli he schal not entre to ony deed man; and he schal not be defoulid on his fadir and modir,"
Leviticus 21.12 (Wycliffe),Wycliffe,Old Testament,Leviticus,21,12,"nether he schal go out of hooli thingis, lest he defoule the seyntuarie of the Lord, for the oile of hooli anoyntyng of his God is on hym; Y am the Lord."
Leviticus 21.13 (Wycliffe),Wycliffe,Old Testament,Leviticus,21,13,He schal wedde a wijf virgyn;
Leviticus 21.14 (Wycliffe),Wycliffe,Old Testament,Leviticus,21,14,"he schal not take a widewe, and forsakun, and a foul womman, and hoore, but a damesele of his puple;"
Leviticus 21.15 (Wycliffe),Wycliffe,Old Testament,Leviticus,21,15,"medle he not the generacioun of his kyn to the comyn puple of his folk, for Y am the Lord, that halewe hym."
Leviticus 21.16 (Wycliffe),Wycliffe,Old Testament,Leviticus,21,16,"And the Lord spak to Moyses,"
Leviticus 21.17 (Wycliffe),Wycliffe,Old Testament,Leviticus,21,17,"and seide, Speke thou to Aaron; a man of thi seed, bi meynes, that hath a wem, schal not offre breed to his God,"
Leviticus 21.18 (Wycliffe),Wycliffe,Old Testament,Leviticus,21,18,nethir schal neiy to his seruyce;
Leviticus 21.19 (Wycliffe),Wycliffe,Old Testament,Leviticus,21,19,"if he is blind; if he is crokid; if he is ether of litil, ether of greet, and wrong nose; if he is of brokun foot, ethir hond;"
Leviticus 21.20 (Wycliffe),Wycliffe,Old Testament,Leviticus,21,20,"if he hath a botche; ether if he is blereiyed; if he hath whijt colour in the iye, that lettith the siyt; if he hath contynuel scabbe; if he hath a drye scabbe in the bodi; ethir is brokun in the pryuy membris."
Leviticus 21.21 (Wycliffe),Wycliffe,Old Testament,Leviticus,21,21,"Ech man of the seed of Aaron preest, which man hath a wem, schal not neiye to offre sacrifices to the Lord, nether to offre looues to his God;"
Leviticus 21.22 (Wycliffe),Wycliffe,Old Testament,Leviticus,21,22,"netheles he schal ete the looues that ben offrid in the seyntuarie,"
Leviticus 21.23 (Wycliffe),Wycliffe,Old Testament,Leviticus,21,23,"so oneli that he entre not with ynne the veil; he schal not neiye to the auter, for he hath a wem, and he schal not defoule my seyntuarie; Y am the Lord that halewe hem."
Leviticus 21.24 (Wycliffe),Wycliffe,Old Testament,Leviticus,21,24,"Therfor Moises spak to Aaron, and to hise sones, and to al Israel, alle thingis that weren comaundid to hym."
Leviticus 22.1 (Wycliffe),Wycliffe,Old Testament,Leviticus,22,1,"And the Lord spak to Moises, and seide, Speke thou to Aaron and to hise sones,"
Leviticus 22.2 (Wycliffe),Wycliffe,Old Testament,Leviticus,22,2,"that thei be war of these thingis of the sones of Israel, whiche thingis ben halewid; and that they defoule not the name of thingis halewid to me, whiche thingis thei offren; Y am the Lord."
Leviticus 22.3 (Wycliffe),Wycliffe,Old Testament,Leviticus,22,3,"Seie thou to hem, and to the aftir comeris of hem, Ech man of youre kynrede, which man neiyeth to tho thingis that ben halewid, and whiche thingis the sones of Israel offreden to the Lord, in which man is vnclennesse, schal perische bifor the Lord; Y am the Lord."
Leviticus 22.4 (Wycliffe),Wycliffe,Old Testament,Leviticus,22,4,"A man of the seed of Aaron, which man is leprouse, ethir suffrith fletyng out of seed, schal not ete of these thingis, that ben halewid to me, til he be heelid. He that touchith an vncleene thing on a deed bodi, and fro whom the seed as of leccherie goith out, and which touchith a crepynge beeste,"
Leviticus 22.5 (Wycliffe),Wycliffe,Old Testament,Leviticus,22,5,"and what euer vncleene thing, whos touchyng is foul,"
Leviticus 22.6 (Wycliffe),Wycliffe,Old Testament,Leviticus,22,6,"schal be vncleene til to euentid, and he schal not ete these thingis, that ben halewid to me; but whanne he hath waische his fleisch in watir,"
Leviticus 22.7 (Wycliffe),Wycliffe,Old Testament,Leviticus,22,7,"and the sunne hath go doun, thanne he schal be clensid, and schal ete halewid thingis, for it is his mete."
Leviticus 22.8 (Wycliffe),Wycliffe,Old Testament,Leviticus,22,8,"He schal not ete a thing deed bi it silf, and takun of a beeste, nethir he schal be defoulid in tho; Y am the Lord."
Leviticus 22.9 (Wycliffe),Wycliffe,Old Testament,Leviticus,22,9,"Thei schulen kepe myn heestis, that thei be not suget to synne, and die in the seyntuarye, whanne thei han defoulid it; Y am the Lord that halewe you."
Leviticus 22.10 (Wycliffe),Wycliffe,Old Testament,Leviticus,22,10,"Ech alien schal not ete of thingis halewid; the hyne which is a straunger, and the hirid man of the preest, schulen not ete of tho. Sotheli these seruauntis,"
Leviticus 22.11 (Wycliffe),Wycliffe,Old Testament,Leviticus,22,11,"whom the preest hath bouyt, and which is a borun seruaunt of his hows, schulen ete of tho."
Leviticus 22.12 (Wycliffe),Wycliffe,Old Testament,Leviticus,22,12,"If the douyter of the preest is weddid to ony of the puple, sche schal not ete of these thingis that ben halewid, and of the firste fruytis;"
Leviticus 22.13 (Wycliffe),Wycliffe,Old Testament,Leviticus,22,13,"sotheli if sche is a widewe, ether forsakun, and turneth ayen with out fre children to the hows of hir fadir, sche schal be susteyned bi the metis of hir fadir, as a damysel was wont; ech alien hath not power to ete of tho."
Leviticus 22.14 (Wycliffe),Wycliffe,Old Testament,Leviticus,22,14,"He that etith bi ignoraunce of halewid thingis, schal adde the fyuethe part with that that he eet, and schal yyue to the preest in seyntuarie,"
Leviticus 22.15 (Wycliffe),Wycliffe,Old Testament,Leviticus,22,15,"and thei schulen not defoule the halewid thingis of the sones of Israel, whiche thei offren to the Lord,"
Leviticus 22.16 (Wycliffe),Wycliffe,Old Testament,Leviticus,22,16,"lest perauenture thei suffren the wickidnesse of her trespas, whanne thei han ete halewid thingis; Y am the Lord that halewe hem."
Leviticus 22.17 (Wycliffe),Wycliffe,Old Testament,Leviticus,22,17,"The Lord spak to Moises, and seide,"
Leviticus 22.18 (Wycliffe),Wycliffe,Old Testament,Leviticus,22,18,"Speke thou to Aaron and to hise sones, and to alle the sones of Israel, and thou schalt seie to hem, A man of the hous of Israel and of comelyngis that dwellen at hem, which offrith his offryng to the Lord, and ethir paieth avowis, ethir offrith bi his fre wille, what euer thing he offrith in to brent sacrifice of the Lord, that it be offrid bi you,"
Leviticus 22.19 (Wycliffe),Wycliffe,Old Testament,Leviticus,22,19,"it schal be a male without wem, of oxen, and of scheep, and of geet; if it hath a wem,"
Leviticus 22.20 (Wycliffe),Wycliffe,Old Testament,Leviticus,22,20,"ye schulen not offre, nether it schal be acceptable."
Leviticus 22.21 (Wycliffe),Wycliffe,Old Testament,Leviticus,22,21,"A man that offrith a sacrifice of pesyble thingis to the Lord, and ethir paieth auowis, ethir offrith bi fre wille, as wel of oxun as of scheep, he schal offre a beeste without wem, that it be acceptable; ech wem schal not be ther ynne."
Leviticus 22.22 (Wycliffe),Wycliffe,Old Testament,Leviticus,22,22,"If it is blynd, if it is brokun, if it hath a scar, if it hath whelkis, ether scabbe, ethir drie scabbe, ye schulen not offre tho beestis to the Lord, nether ye schulen brenne of tho beestis on the auter of the Lord."
Leviticus 22.23 (Wycliffe),Wycliffe,Old Testament,Leviticus,22,23,"A man may offre wilfuli an oxe and scheep, whanne the eere and tail ben kit of; but avow may not be paied of these beestis."
Leviticus 22.24 (Wycliffe),Wycliffe,Old Testament,Leviticus,22,24,"Ye schulen not offre to the Lord ony beeste, whose priuy membris ben brokun, ethir brisid, ether kit, and takun awey, and outerli ye schulen not do these thingis in youre lond."
Leviticus 22.25 (Wycliffe),Wycliffe,Old Testament,Leviticus,22,25,"Of the hond of an alien ye schulen not offre looues to youre God, and what euer other thing he wole yyue, for alle thingis ben corrupt and defoulid; ye schulen not resseyue tho."
Leviticus 22.26 (Wycliffe),Wycliffe,Old Testament,Leviticus,22,26,"And the Lord spak to Moises,"
Leviticus 22.27 (Wycliffe),Wycliffe,Old Testament,Leviticus,22,27,"and seide, Whanne an oxe, scheep and goet ben brouyt forth of the modris wombe, in seuene daies tho schulen be vnder the tete of her modir; sotheli in the eiyte dai, and fro thennus forth, tho moun be offrid to the Lord,"
Leviticus 22.28 (Wycliffe),Wycliffe,Old Testament,Leviticus,22,28,"whether thilke is a cow, whether thilke is a scheep; tho schulen not be offrid in o dai with her fruytis."
Leviticus 22.29 (Wycliffe),Wycliffe,Old Testament,Leviticus,22,29,"If ye offren to the Lord a sacrifice for the doyng of thankyngis, that it mai be plesaunt,"
Leviticus 22.30 (Wycliffe),Wycliffe,Old Testament,Leviticus,22,30,ye schulen ete it in the same dai in which it is offrid; ony thing schal not leeue in the morewtid of the tother dai; Y am the Lord.
Leviticus 22.31 (Wycliffe),Wycliffe,Old Testament,Leviticus,22,31,"Kepe ye myn heestis, and do ye tho; Y am the Lord."
Leviticus 22.32 (Wycliffe),Wycliffe,Old Testament,Leviticus,22,32,"Defoule ye not myn hooli name, that Y be halewid in the myddis of the sones of Israel; Y am the Lord, that halewe you, and ledde you out of the lond of Egipt,"
Leviticus 22.33 (Wycliffe),Wycliffe,Old Testament,Leviticus,22,33,that Y schulde be to you in to God; Y am the Lord.
Leviticus 23.1 (Wycliffe),Wycliffe,Old Testament,Leviticus,23,1,"And the Lord spak to Moises and seide, Speke thou to the sones of Israel,"
Leviticus 23.2 (Wycliffe),Wycliffe,Old Testament,Leviticus,23,2,"and thou schalt seye to hem, These ben the feries of the Lord, whiche ye schulen clepe hooli."
Leviticus 23.3 (Wycliffe),Wycliffe,Old Testament,Leviticus,23,3,"Sixe daies ye schulen do werk, the seuenthe dai schal be clepid hooli, for it is the reste of sabat; ye schulen not do ony werk ther ynne; it is the sabat of the Lord in alle youre abitaciouns."
Leviticus 23.4 (Wycliffe),Wycliffe,Old Testament,Leviticus,23,4,"These ben the hooli feries of the Lord, whiche ye owen to halewe in her tymes."
Leviticus 23.5 (Wycliffe),Wycliffe,Old Testament,Leviticus,23,5,"In the firste monethe, in the fourtenthe dai of the monethe, at euentid, is pask of the Lord;"
Leviticus 23.6 (Wycliffe),Wycliffe,Old Testament,Leviticus,23,6,and in the fiftenthe dai of this monethe is the solempnyte of therf looues of the Lord; seuene daies ye schulen ete therf looues;
Leviticus 23.7 (Wycliffe),Wycliffe,Old Testament,Leviticus,23,7,"the firste dai schal be moost solempne and hooli to you; ye schulen not do ony seruyle werk ther ynne,"
Leviticus 23.8 (Wycliffe),Wycliffe,Old Testament,Leviticus,23,8,"but ye schulen offre sacrifice in fier to the Lord seuene daies; sotheli the seuenthe dai schal be more solempne and hooliere, that is, than the formere daies goynge bitwixe, and ye schulen not do ony seruyle werk ther ynne."
Leviticus 23.9 (Wycliffe),Wycliffe,Old Testament,Leviticus,23,9,"And the Lord spak to Moises and seide,"
Leviticus 23.10 (Wycliffe),Wycliffe,Old Testament,Leviticus,23,10,"Speke thou to the sones of Israel, and thou schalt seye to hem, Whanne ye han entrid in to the lond which Y schal yyue to you, and han rope corn, ye schulen bere handfuls of eeris of corn, the firste fruytis of youre rype corn, to the preest;"
Leviticus 23.11 (Wycliffe),Wycliffe,Old Testament,Leviticus,23,11,"and the preest schal reise a bundel bifor the Lord, that it be acceptable for you, in the tother dai of sabat, that is, of pask; and the preest schal halewe that bundel;"
Leviticus 23.12 (Wycliffe),Wycliffe,Old Testament,Leviticus,23,12,"and in the same dai, wher ynne the handful is halewid, a lomb of o yeer without wem schal be slayn in to brent sacrifice of the Lord;"
Leviticus 23.13 (Wycliffe),Wycliffe,Old Testament,Leviticus,23,13,"and fletynge offryngis schulen be offrid ther with, twei tenthe partis of wheete flour spreynt to gidere with oile, in to encense of the Lord, and swettist odour, and fletynge offryngis of wyn, the fourthe part of hyn."
Leviticus 23.14 (Wycliffe),Wycliffe,Old Testament,Leviticus,23,14,"Ye schulen not ete a loof, nether a cake, nether podagis of the corn, til to the dai in which ye schulen offre therof to youre God; it is a comaundement euerlastynge in youre generaciouns, and alle dwellyng placis."
Leviticus 23.15 (Wycliffe),Wycliffe,Old Testament,Leviticus,23,15,"Therfor ye schulen noumbre fro the tother dai of sabat, in which ye offriden handfullis of firste fruytis,"
Leviticus 23.16 (Wycliffe),Wycliffe,Old Testament,Leviticus,23,16,"seuene fulle woukis, til to the tothir day of fillyng of the seuenthe wouk, that is, fifti dayes; and so ye schulen"
Leviticus 23.17 (Wycliffe),Wycliffe,Old Testament,Leviticus,23,17,"offre newe sacrifice to the Lord of alle youre dwelling placis, twei looues of the firste fruytis, of twei tenthe partis of flour, diyt with soure dow, whiche looues ye schulen bake in to the firste fruytis to the Lord."
Leviticus 23.18 (Wycliffe),Wycliffe,Old Testament,Leviticus,23,18,"And ye schulen offre with the looues seuene lambren of o yeer with out wem, and o calf of the droue, and twey rammes, and these schulen be in brent sacrifice, with her fletynge offryngis, in to swettest odour to the Lord."
Leviticus 23.19 (Wycliffe),Wycliffe,Old Testament,Leviticus,23,19,"Ye schulen make also a buk of geet for synne, and twey lambren of o yeer, sacrificis of pesible thingis."
Leviticus 23.20 (Wycliffe),Wycliffe,Old Testament,Leviticus,23,20,"And whanne the preest hath reisid tho, with the looues of firste fruytys bifor the Lord, tho schulen falle in to his vss."
Leviticus 23.21 (Wycliffe),Wycliffe,Old Testament,Leviticus,23,21,"And ye schulen clepe this dai most solempne, and moost hooli; ye schulen not do ther ynne ony seruyle werk; it schal be a lawful thing euerlastynge in alle youre dwellyngis, and generaciouns."
Leviticus 23.22 (Wycliffe),Wycliffe,Old Testament,Leviticus,23,22,"Forsothe aftir that ye han rope the corn of youre lond, ye schulen not kitte it til to the ground, nether ye schulen gadere the eeris of corn abidynge, but ye schulen leeue tho to pore men and pilgrymys; Y am youre Lord God."
Leviticus 23.23 (Wycliffe),Wycliffe,Old Testament,Leviticus,23,23,"And the Lord spak to Moises, and seide,"
Leviticus 23.24 (Wycliffe),Wycliffe,Old Testament,Leviticus,23,24,"Speke thou to the sones of Israel, In the seuenthe monethe, in the firste day of the monethe, schal be sabat memorial to yow, sownynge with trumpis, and it schal be clepid hooli;"
Leviticus 23.25 (Wycliffe),Wycliffe,Old Testament,Leviticus,23,25,"ye schulen not do ony seruyle werk ther ynne, and ye schulen offre brent sacrifice to the Lord."
Leviticus 23.26 (Wycliffe),Wycliffe,Old Testament,Leviticus,23,26,"And the Lord spak to Moises, and seide, In the tenthe day of this seuenthe monethe,"
Leviticus 23.27 (Wycliffe),Wycliffe,Old Testament,Leviticus,23,27,"the day of clensyngis schal be moost solempne, and it schal be clepid hooli; and ye schulen turmente youre soulis to God, and ye schulen offre brent sacrifice to the Lord;"
Leviticus 23.28 (Wycliffe),Wycliffe,Old Testament,Leviticus,23,28,"ye schulen not do ony werk in the tyme of this day, for it is the day of the clensyng, that youre Lord God be merciful to you."
Leviticus 23.29 (Wycliffe),Wycliffe,Old Testament,Leviticus,23,29,"Ech man which is not tourmentid in this day, schal perische fro his puplis,"
Leviticus 23.30 (Wycliffe),Wycliffe,Old Testament,Leviticus,23,30,and Y schal do a way fro his puple that man that doith eny thing of werk in that dai;
Leviticus 23.31 (Wycliffe),Wycliffe,Old Testament,Leviticus,23,31,therfor ye schulen not do ony thing of werk in that dai; it schal be a lawful thing euerlastynge to you in alle youre generaciouns and abitaciouns;
Leviticus 23.32 (Wycliffe),Wycliffe,Old Testament,Leviticus,23,32,it is the sabat of restyng. Ye schulen turmente youre soulis fro the nynthe day of the monethe; fro euentid til to euentid ye schulen halewe youre sabatis.
Leviticus 23.33 (Wycliffe),Wycliffe,Old Testament,Leviticus,23,33,"And the Lord spak to Moises,"
Leviticus 23.34 (Wycliffe),Wycliffe,Old Testament,Leviticus,23,34,"and seide, Speke thou to the sones of Israel, Fro the fiftenthe day of this seuenthe monethe schulen be the feries of tabernaclis, in seuene daies to the Lord;"
Leviticus 23.35 (Wycliffe),Wycliffe,Old Testament,Leviticus,23,35,"the firste dai schal be clepid moost solempne and moost hooli, ye schulen not do ony seruyle werk ther ynne;"
Leviticus 23.36 (Wycliffe),Wycliffe,Old Testament,Leviticus,23,36,"and in seuene daies ye schulen offre brent sacrifices to the Lord, and the eiythe dai schal be moost solempne and moost hooli; and ye schulen offre brent sacrifice to the Lord, for it is the day of cumpany, and of gaderyng; ye schulen not do ony seruyle werk ther ynne."
Leviticus 23.37 (Wycliffe),Wycliffe,Old Testament,Leviticus,23,37,"These ben the feries of the Lord, whiche ye schulen clepe moost solempne and moost hooli; and in tho ye schulen offre offryngis to the Lord, brent sacrifices, and fletynge offeryngis, bi the custom of ech day,"
Leviticus 23.38 (Wycliffe),Wycliffe,Old Testament,Leviticus,23,38,"outakun the sabatis of the Lord, and youre yiftys, and whiche ye offren bi avow, ether whiche ye yyuen bi fre wille to the Lord."
Leviticus 23.39 (Wycliffe),Wycliffe,Old Testament,Leviticus,23,39,"Therfor fro the fiftenthe day of the seuenthe monethe, whanne ye han gaderid alle the fruytis of youre lond, ye schulen halewe the feries of the Lord seuene daies; in the firste day and the eiyte schal be sabat, that is, reste."
Leviticus 23.40 (Wycliffe),Wycliffe,Old Testament,Leviticus,23,40,"And ye schulen take to you in the firste day fruytis of the faireste tree, and braunchis of palm trees, and braunchis of a tree of thicke boowis, and salewis of the rennynge streem, and ye schulen be glad bifor youre Lord God;"
Leviticus 23.41 (Wycliffe),Wycliffe,Old Testament,Leviticus,23,41,"and ye schulen halewe his solempnyte seuene daies bi the yeer; it schal be a lawful thing euerlastynge in youre generaciouns. In the seuenthe monethe ye schulen halewe feestis,"
Leviticus 23.42 (Wycliffe),Wycliffe,Old Testament,Leviticus,23,42,"and ye schulen dwelle in schadewynge placis seuene daies; ech man that is of the kyn of Israel, schal dwelle in tabernaclis, that youre aftercomers lerne,"
Leviticus 23.43 (Wycliffe),Wycliffe,Old Testament,Leviticus,23,43,"that Y made the sones of Israel to dwelle in tabernaculis, whanne Y ledde hem out of the lond of Egipt; Y am youre Lord God."
Leviticus 23.44 (Wycliffe),Wycliffe,Old Testament,Leviticus,23,44,And Moises spak of the solempnytees of the Lord to the sones of Israel.
Leviticus 24.1 (Wycliffe),Wycliffe,Old Testament,Leviticus,24,1,"And the Lord spak to Moises, and seide, Comaunde thou to the sones of Israel,"
Leviticus 24.2 (Wycliffe),Wycliffe,Old Testament,Leviticus,24,2,"that thei brynge to thee oile of olyues, pureste oile, and briyt, to the lanternes to be ordeyned contynueli with out the veil of witnessyng,"
Leviticus 24.3 (Wycliffe),Wycliffe,Old Testament,Leviticus,24,3,"in the tabernacle of boond of pees; and Aaron schal araye tho lanternes fro euentid til to euentid bifor the Lord, bi religioun and custom euerlastynge in youre generaciouns;"
Leviticus 24.4 (Wycliffe),Wycliffe,Old Testament,Leviticus,24,4,tho schulen be set euere on a clenneste candilstike in the siyt of the Lord.
Leviticus 24.5 (Wycliffe),Wycliffe,Old Testament,Leviticus,24,5,"Also thou schalt take wheete flour, and thou schalt bake therof twelue looues, which schulen haue ech bi hem silf twei tenthe partis,"
Leviticus 24.6 (Wycliffe),Wycliffe,Old Testament,Leviticus,24,6,"of whiche thou schalt sette sexe on euer eithir side, on a clenneste boord bifor the Lord;"
Leviticus 24.7 (Wycliffe),Wycliffe,Old Testament,Leviticus,24,7,"and thou schalt sette clereste encense on tho looues, that the looues be in to mynde of offryng of the Lord;"
Leviticus 24.8 (Wycliffe),Wycliffe,Old Testament,Leviticus,24,8,"bi ech sabat tho schulen be chaungid bifor the Lord, and schulen be takun of the sones of Israel bi euerlastynge boond of pees;"
Leviticus 24.9 (Wycliffe),Wycliffe,Old Testament,Leviticus,24,9,"and tho schulen be Aarons and hise sones, that thei ete tho in the hooli place, for it is hooli of the noumbre of hooli thingis, of the sacrifices of the Lord, bi euerlastynge lawe."
Leviticus 24.10 (Wycliffe),Wycliffe,Old Testament,Leviticus,24,10,"Lo! forsothe the sone of a womman of Israel, whom sche childide of a man Egipcian, yede out among the sones of Israel, and chidde in the castels with a man of Israel,"
Leviticus 24.11 (Wycliffe),Wycliffe,Old Testament,Leviticus,24,11,"and whanne he hadde blasfemyd the name of the Lord, and hadde cursid the Lord, he was brouyt to Moises; forsothe his modir was clepid Salumyth, the douytir of Dabry, of the lynage of Dan;"
Leviticus 24.12 (Wycliffe),Wycliffe,Old Testament,Leviticus,24,12,"and thei senten hym to prisoun, til thei wisten what the Lord comaundide."
Leviticus 24.13 (Wycliffe),Wycliffe,Old Testament,Leviticus,24,13,"And the Lord spak to Moises and seide,"
Leviticus 24.14 (Wycliffe),Wycliffe,Old Testament,Leviticus,24,14,"Lede out the blasfemere without the castels, and alle men that herden, sette her hondis on his heed, and al the puple stone hym."
Leviticus 24.15 (Wycliffe),Wycliffe,Old Testament,Leviticus,24,15,"And thou schalt speke to the sones of Israel, A man that cursith his God,"
Leviticus 24.16 (Wycliffe),Wycliffe,Old Testament,Leviticus,24,16,"schal bere his synne, and he that blasfemeth the name of the Lord, die bi deeth; al the multitude of the puple schal oppresse hym with stoonus, whether he that blasfemede the name of the Lord is a citeseyn, whether a pilgrym, die he bi deeth."
Leviticus 24.17 (Wycliffe),Wycliffe,Old Testament,Leviticus,24,17,"He that smytith and sleeth a man, die bi deeth;"
Leviticus 24.18 (Wycliffe),Wycliffe,Old Testament,Leviticus,24,18,"he that smytith a beeste, yelde oon in his stide, that is, lijf for lijf."
Leviticus 24.19 (Wycliffe),Wycliffe,Old Testament,Leviticus,24,19,"If a man yyueth a wem to ony of hise citeseyns, as he dide, so be it don to him;"
Leviticus 24.20 (Wycliffe),Wycliffe,Old Testament,Leviticus,24,20,"he schal restore brekyng for brekyng, iye for iye, tooth for tooth; what maner wem he yaf, he schal be compellid to suffre sich a wem."
Leviticus 24.21 (Wycliffe),Wycliffe,Old Testament,Leviticus,24,21,"He that smytith werk beeste, yeelde another; he that smytith a man, schal be punyschid."
Leviticus 24.22 (Wycliffe),Wycliffe,Old Testament,Leviticus,24,22,"Euene doom be among you, whether a pilgrym ethir a citeseyn synneth, for Y am youre Lord God."
Leviticus 24.23 (Wycliffe),Wycliffe,Old Testament,Leviticus,24,23,"And Moyses spak to the sones of Israel, and thei brouyten forth out of the castels hym that blasfemede, and oppressiden with stoonus. And the sones of Israel diden, as the Lord comaundide to Moyses."
Leviticus 25.1 (Wycliffe),Wycliffe,Old Testament,Leviticus,25,1,"And the Lord spak to Moises in the hil of Synai,"
Leviticus 25.2 (Wycliffe),Wycliffe,Old Testament,Leviticus,25,2,"and seide, Speke thou to the sones of Israel, and thou schalt seye to hem, Whanne ye han entrid in to the lond which Y schal yyue to you, the erthe kepe the sabat of the Lord;"
Leviticus 25.3 (Wycliffe),Wycliffe,Old Testament,Leviticus,25,3,"sixe yeeris thou schalt sowe thi feeld, and sixe yeeris thou schalt kitte thi vyner, and thou schalt gadere the fruytis ther of;"
Leviticus 25.4 (Wycliffe),Wycliffe,Old Testament,Leviticus,25,4,forsothe in the seuenthe yeer schal be sabat of the erthe of the restyng of the Lord;
Leviticus 25.5 (Wycliffe),Wycliffe,Old Testament,Leviticus,25,5,"thou schalt not sowe the feeld, and thou schalt not kitte the vyner, thou schalt not repe tho thingis whiche the erthe bryngith forth bi fre wille, and thou schalt not gadere the grapis of thi firste fruytis, as vyndage; for it is the yeer of restyng of the lond; but tho schulen be to you in to mete,"
Leviticus 25.6 (Wycliffe),Wycliffe,Old Testament,Leviticus,25,6,"to thee, and to thi seruaunt, to thin handmaide, and to thin hirid man, and to the comelyng which is a pilgrym at thee; alle thingis that comen forth,"
Leviticus 25.7 (Wycliffe),Wycliffe,Old Testament,Leviticus,25,7,schulen yyue mete to thi werk beestis and smale beestis.
Leviticus 25.8 (Wycliffe),Wycliffe,Old Testament,Leviticus,25,8,"Also thou schalt noumbre to thee seuene woukis of yeeris, that is, seuene sithes seuene, whiche togidere maken nyn and fourti yeer;"
Leviticus 25.9 (Wycliffe),Wycliffe,Old Testament,Leviticus,25,9,"and thou schalt sowne with a clarioun in the seuenthe monethe, in the tenthe dai of the monethe, in the tyme of propiciacioun, that is, merci, in al youre lond."
Leviticus 25.10 (Wycliffe),Wycliffe,Old Testament,Leviticus,25,10,"And thou schalt halewe the fiftithe yeer, and thou schalt clepe remissioun to alle the dwellers of thi lond; for thilke yeer is iubilee; a man schal turne ayen to hys possessioun, and ech man schal go ayen to the firste meynee,"
Leviticus 25.11 (Wycliffe),Wycliffe,Old Testament,Leviticus,25,11,"for it is iubilee, and the fiftithe yeer. Ye schulen not sowe, nether ye schulen repe thingis, that comen forth freli in the feeld, and ye schulen not gadere the firste fruytis of vyndage, for the halewyng of iubilee;"
Leviticus 25.12 (Wycliffe),Wycliffe,Old Testament,Leviticus,25,12,but anoon ye schulen ete thingis takun awey;
Leviticus 25.13 (Wycliffe),Wycliffe,Old Testament,Leviticus,25,13,in the yeer of iubilee alle men go ayen to her possessiouns.
Leviticus 25.14 (Wycliffe),Wycliffe,Old Testament,Leviticus,25,14,"Whanne thou schalt sille ony thing to thi citeseyn, ether schalt bie of hym, make thou not sory thi brother, but bi the noumbre of yeeris of iubile thou schalt bie of him,"
Leviticus 25.15 (Wycliffe),Wycliffe,Old Testament,Leviticus,25,15,and bi the rekenyng of fruytis he schal sille to thee.
Leviticus 25.16 (Wycliffe),Wycliffe,Old Testament,Leviticus,25,16,"Bi as myche as mo yeeris dwellen after the iubilee, by so myche also the prijs schal encreesse, and bi as myche as thou noumbrist lesse of tyme, bi so myche and the biyng schal cost lesse; for he schal sille to thee the time of fruytis."
Leviticus 25.17 (Wycliffe),Wycliffe,Old Testament,Leviticus,25,17,"Nyle ye turment men of youre lynagis, but ech man drede his God; for Y am youre Lord God."
Leviticus 25.18 (Wycliffe),Wycliffe,Old Testament,Leviticus,25,18,"Do ye my comaundementis, and kepe ye my domes, and fille ye tho, that ye moun dwelle in his lond without ony drede,"
Leviticus 25.19 (Wycliffe),Wycliffe,Old Testament,Leviticus,25,19,"and that the erthe brynge forth hise fruytis to you, whiche ye schulen ete til to fulnesse, and drede not the assailyng of ony man."
Leviticus 25.20 (Wycliffe),Wycliffe,Old Testament,Leviticus,25,20,"That if ye seien, what schulen we ete in the seuenthe yeer, if we sowen not, nether gaderen oure fruytis?"
Leviticus 25.21 (Wycliffe),Wycliffe,Old Testament,Leviticus,25,21,"Y schal yyue my blessyng to you in the sixte yeer, and it schal make fruytis of three yeer;"
Leviticus 25.22 (Wycliffe),Wycliffe,Old Testament,Leviticus,25,22,"and ye schulen sowe in the eiyte yeer, and ye schulen ete elde fruytis til to the nynthe yeer; til newe thingis comen forth ye schulen ete the elde thingis."
Leviticus 25.23 (Wycliffe),Wycliffe,Old Testament,Leviticus,25,23,"Also the lond schal not be seeld in to with outen ende, for it is myn, and ye ben my comelyngis and tenauntis;"
Leviticus 25.24 (Wycliffe),Wycliffe,Old Testament,Leviticus,25,24,wherfor al the cuntre of youre possessioun schal be seeld vndur the condicioun of ayenbiyng.
Leviticus 25.25 (Wycliffe),Wycliffe,Old Testament,Leviticus,25,25,"If thi brother is maad pore, and sillith his litil possessioun, and his nyy kynesman wole, he may ayenbie that that he seelde;"
Leviticus 25.26 (Wycliffe),Wycliffe,Old Testament,Leviticus,25,26,"sotheli if he hath no nyy kynesman, and he may fynde prijs to ayenbie,"
Leviticus 25.27 (Wycliffe),Wycliffe,Old Testament,Leviticus,25,27,"the fruytis schulen be rekynyd fro that tyme in which he seelde, and he schal yelde that that is residue to the biere, and he schal resseyue so his possessioun."
Leviticus 25.28 (Wycliffe),Wycliffe,Old Testament,Leviticus,25,28,"That if his hond fynde not, that he yelde the prijs, the biere schal haue that that he bouyte, til to the yeer of iubilee; for in that yeer ech sillyng schal go ayen to the lord, and to the firste weldere."
Leviticus 25.29 (Wycliffe),Wycliffe,Old Testament,Leviticus,25,29,"He that sillith his hows, with ynne the wallis of a citee, schal haue licence to ayenbie til o yeer be fillid;"
Leviticus 25.30 (Wycliffe),Wycliffe,Old Testament,Leviticus,25,30,"if he ayenbieth not, and the sercle of the yeer is passid, the biere schal welde it, and his eiris in to with outen ende, and it schal not mow be ayenbouyt, ye, in the iubilee."
Leviticus 25.31 (Wycliffe),Wycliffe,Old Testament,Leviticus,25,31,"Forsothe if the hows is in a town that hath not wallis, it schal be seeld bi the lawe of feeldis; sotheli if it is not ayenbouyt in the iubilee, it schal turne ayen to his lord."
Leviticus 25.32 (Wycliffe),Wycliffe,Old Testament,Leviticus,25,32,"The howsis of dekenes, that ben in citees, moun euer be ayenbouyt; if tho ben not ayenbouyt,"
Leviticus 25.33 (Wycliffe),Wycliffe,Old Testament,Leviticus,25,33,tho schulen turne ayen in the iubilee to the lordis; for the howsis of the citees of dekenes ben for possessiouns among the sones of Israel;
Leviticus 25.34 (Wycliffe),Wycliffe,Old Testament,Leviticus,25,34,"forsothe the suburbabis of hem schulen not be seeld, for it is euerlastynge possessioun."
Leviticus 25.35 (Wycliffe),Wycliffe,Old Testament,Leviticus,25,35,"If thi brother is maad pore, and feble in power, and thou resseyuest hym as a comelyng and pilgrym, and he lyueth with thee,"
Leviticus 25.36 (Wycliffe),Wycliffe,Old Testament,Leviticus,25,36,"take thou not vsuris of hym, nether more than thou hast youe; drede thou thi God, that thi brothir mai lyue anentis thee."
Leviticus 25.37 (Wycliffe),Wycliffe,Old Testament,Leviticus,25,37,"Thou schalt not yyue to hym thi money to vsure, and thou schalt not axe ouer aboundaunce, ether encrees ouer of fruytis;"
Leviticus 25.38 (Wycliffe),Wycliffe,Old Testament,Leviticus,25,38,"Y am youre Lord God, that ladde you out of the lond of Egipt, that Y schulde yyue to you the lond of Canaan, and that Y schulde be youre God."
Leviticus 25.39 (Wycliffe),Wycliffe,Old Testament,Leviticus,25,39,"If thi brother compellid bi pouert sillith hym silf to thee, thou schalt not oppresse hym bi seruage of seruauntis,"
Leviticus 25.40 (Wycliffe),Wycliffe,Old Testament,Leviticus,25,40,"but he schal be as an hirid man and tenaunt; til to the yeer of iubilee he schal worche at thee,"
Leviticus 25.41 (Wycliffe),Wycliffe,Old Testament,Leviticus,25,41,"and aftirward he schal go out with his fre children, and he schal turne ayen to the kynrede, and to the possessioun of his fadris."
Leviticus 25.42 (Wycliffe),Wycliffe,Old Testament,Leviticus,25,42,"For thei ben my seruauntis, and Y ledde hem out of the lond of Egipt; thei schulen not be seeld bi the condicioun of seruauntis;"
Leviticus 25.43 (Wycliffe),Wycliffe,Old Testament,Leviticus,25,43,"turmente thou not hem bi thi power, but drede thou thi Lord."
Leviticus 25.44 (Wycliffe),Wycliffe,Old Testament,Leviticus,25,44,"A seruaunt and handmaide be to you of naciouns that ben in youre cumpas,"
Leviticus 25.45 (Wycliffe),Wycliffe,Old Testament,Leviticus,25,45,"and of comelyngis that ben pilgrimys at you, ether thei that ben borun of hem in youre lond; ye schulen haue these seruauntis,"
Leviticus 25.46 (Wycliffe),Wycliffe,Old Testament,Leviticus,25,46,"and bi riyt of eritage ye schulen sende ouer to aftir comeris, and ye schulen welde with outen ende; sothely oppresse ye not bi power youre britheren, the sones of Israel."
Leviticus 25.47 (Wycliffe),Wycliffe,Old Testament,Leviticus,25,47,"If the hond of a comelyng and of a pilgrim wexith strong at you, and thi brother is maad pore, and sillith hym silf to hym,"
Leviticus 25.48 (Wycliffe),Wycliffe,Old Testament,Leviticus,25,48,"ether to ony of his kyn, he may be ayenbouyt aftir the sillyng; he that wole of hise britheren, ayenbie hym; bothe the brother of fadir,"
Leviticus 25.49 (Wycliffe),Wycliffe,Old Testament,Leviticus,25,49,"and the sone of the fadris brother, and kynesman, and alye. Ellis if also he schal mow, he schal ayenbie hym silf,"
Leviticus 25.50 (Wycliffe),Wycliffe,Old Testament,Leviticus,25,50,"while the yeeris ben rykenid oneli fro the tyme of his sillyng til in to the yeer of iubylee; and while the money, for which he was seeld, is rikenyd bi the noumbre of yeeris, and while the hire of an hirid man is rikenyd."
Leviticus 25.51 (Wycliffe),Wycliffe,Old Testament,Leviticus,25,51,"If mo yeeris ben that dwellen til to the iubilee, bi these yeeris he schal yelde also the prijs; if fewe yeeris ben,"
Leviticus 25.52 (Wycliffe),Wycliffe,Old Testament,Leviticus,25,52,he schal sette rikenyng with hym bi the noumbre of yeeris;
Leviticus 25.53 (Wycliffe),Wycliffe,Old Testament,Leviticus,25,53,"and he schal yeelde to the biere that that is residue of yeeris, while tho yeeris, bi whiche he seruyde bifore, ben rikenyd for hiris; he schal not turmente that Ebreu violentli in thi siyt."
Leviticus 25.54 (Wycliffe),Wycliffe,Old Testament,Leviticus,25,54,"That if he may not be ayenbouyt bi this, he schal go out with his free children in the yeer of iubilee; for the sones of Israel ben myn seruauntis,"
Leviticus 25.55 (Wycliffe),Wycliffe,Old Testament,Leviticus,25,55,whiche Y ledde out of the lond of Egipt.
Leviticus 26.1 (Wycliffe),Wycliffe,Old Testament,Leviticus,26,1,"Y am youre Lord God; ye schulen not make to you an ydol, and a grauun ymage, nether ye schulen reise titlis, nether ye schulen sette a noble stoon in youre lond, that ye worschipe it; for Y am youre Lord God."
Leviticus 26.2 (Wycliffe),Wycliffe,Old Testament,Leviticus,26,2,"Kepe ye my sabatis, and drede ye at my seyntuarie; Y am the Lord."
Leviticus 26.3 (Wycliffe),Wycliffe,Old Testament,Leviticus,26,3,"If ye gon in myn heestis, and kepen my comaundementis, and doon tho, Y schal yyue to you reynes in her tymes,"
Leviticus 26.4 (Wycliffe),Wycliffe,Old Testament,Leviticus,26,4,"and the erthe schal brynge forth his fruyt, and trees schulen be fillid with applis;"
Leviticus 26.5 (Wycliffe),Wycliffe,Old Testament,Leviticus,26,5,"the threschyng of ripe cornes schal take vyndage, and vyndage schal occupie seed, and ye schulen ete youre breed in fulnesse, and ye schulen dwelle in youre lond without drede."
Leviticus 26.6 (Wycliffe),Wycliffe,Old Testament,Leviticus,26,6,"Y schal yyue pees in youre coostis; ye schulen slepe, and noon schal be that schal make you aferd; Y schal do awei yuel beestis fro you, and a swerd schal not passe bi youre termes."
Leviticus 26.7 (Wycliffe),Wycliffe,Old Testament,Leviticus,26,7,"Ye schulen pursue youre enemyes, and thei schulen falle bifor you;"
Leviticus 26.8 (Wycliffe),Wycliffe,Old Testament,Leviticus,26,8,"fyue of youre men schulen pursue an hundrid aliens, and an hundrid of you schulen pursue ten thousande; youre enemyes schulen falle bi swerd in youre siyt."
Leviticus 26.9 (Wycliffe),Wycliffe,Old Testament,Leviticus,26,9,"Y schal biholde you, and Y schal make you to encreesse; ye schulen be multiplied; and Y schal make stedfast my couenaunt with you;"
Leviticus 26.10 (Wycliffe),Wycliffe,Old Testament,Leviticus,26,10,"ye schulen ete the eldest of elde thingis, and ye schulen caste forth elde thingis, whanne newe thingis schulen come aboue;"
Leviticus 26.11 (Wycliffe),Wycliffe,Old Testament,Leviticus,26,11,"Y schal sette my tabernacle in the myddis of you, and my soule schal not caste you awey;"
Leviticus 26.12 (Wycliffe),Wycliffe,Old Testament,Leviticus,26,12,"Y schal go among you, and Y schal be youre God, and ye schulen be a puple to me."
Leviticus 26.13 (Wycliffe),Wycliffe,Old Testament,Leviticus,26,13,"Y am youre Lord God, that ledde you out of the lond of Egipcians, that ye schulden not serue hem, and which haue broke the chaynes of youre nollis, that ye schulde go vpriyt."
Leviticus 26.14 (Wycliffe),Wycliffe,Old Testament,Leviticus,26,14,"That if ye heren not me, nether doon alle myn heestis,"
Leviticus 26.15 (Wycliffe),Wycliffe,Old Testament,Leviticus,26,15,"and if ye forsaken my lawis, and despisen my domes, that ye doon not tho thingis that ben ordeyned of me, and that ye brengen my couenaunt to auoydyng, also Y schal do these thingis to you;"
Leviticus 26.16 (Wycliffe),Wycliffe,Old Testament,Leviticus,26,16,"Y schal visyte you swiftly in nedynesse and brennyng, which schal turment youre iyen, and schal waste youre lyues; in veyn ye schulen sowe seed, that schal be deuourid of enemyes;"
Leviticus 26.17 (Wycliffe),Wycliffe,Old Testament,Leviticus,26,17,"Y schal sette my face ayens you, and ye schulen falle bifor youre enemyes, and ye schulen be sugetis to hem that haten you; ye schulen fle, while no man pursueth."
Leviticus 26.18 (Wycliffe),Wycliffe,Old Testament,Leviticus,26,18,"But if nether so ye obeyen to me, Y schal adde youre chastisyngis seuenfold for youre synnes;"
Leviticus 26.19 (Wycliffe),Wycliffe,Old Testament,Leviticus,26,19,"and Y schal al tobreke the pride of youre hardnesse, and Y schal yyue to you heuene aboue as of yrun, and the erthe as bras;"
Leviticus 26.20 (Wycliffe),Wycliffe,Old Testament,Leviticus,26,20,"youre trauel schal be wastid in veyn, nether the erthe schal brynge forth fruyt, nethir trees schulen yyue applis."
Leviticus 26.21 (Wycliffe),Wycliffe,Old Testament,Leviticus,26,21,"If ye goon contrarie to me, nether wolen here me, Y schal adde youre woundis til in to seuenfold for youre synnes;"
Leviticus 26.22 (Wycliffe),Wycliffe,Old Testament,Leviticus,26,22,"Y schal sende out in to you cruel beestis of the feeld, that schulen waste you and youre beestis, and schulen brynge alle thingis to fewnesse, and youre weies schulen be forsakun."
Leviticus 26.23 (Wycliffe),Wycliffe,Old Testament,Leviticus,26,23,"That if nether so ye wolen resseyue doctryn, but goon contrarie to me,"
Leviticus 26.24 (Wycliffe),Wycliffe,Old Testament,Leviticus,26,24,"also Y schal go aduersarie ayens you, and Y schal smyte you seuen sithis for youre synnes;"
Leviticus 26.25 (Wycliffe),Wycliffe,Old Testament,Leviticus,26,25,"and Y schal brynge yn on you the swerd, vengere of my boond of pees ; and whanne ye fleen in to citees, Y schal sende pestilence in the myddis of you, and ye schulen be bitakun in the hondis of enemyes,"
Leviticus 26.26 (Wycliffe),Wycliffe,Old Testament,Leviticus,26,26,"aftir that Y haue broke the staf of youre breed, so that ten wymmen bake looues in oon ouene, and yelde tho looues at weiyte; and ye schulen ete, and ye schulen not be fillid."
Leviticus 26.27 (Wycliffe),Wycliffe,Old Testament,Leviticus,26,27,"But if nethir bi these thingis ye heren me, but goon ayens me,"
Leviticus 26.28 (Wycliffe),Wycliffe,Old Testament,Leviticus,26,28,"and Y schal go ayens you in contrarie woodnesse, and Y schal chastise you bi seuene veniaunces for youre synnes,"
Leviticus 26.29 (Wycliffe),Wycliffe,Old Testament,Leviticus,26,29,"so that ye ete the fleischis of youre sones, and of youre douytris;"
Leviticus 26.30 (Wycliffe),Wycliffe,Old Testament,Leviticus,26,30,"Y schal destrie youre hiye thingis, and Y schal breke youre symylacris; ye schulen falle bitwixe the fallyngis of your ydols, and my soule schal haue you abhomynable,"
Leviticus 26.31 (Wycliffe),Wycliffe,Old Testament,Leviticus,26,31,"in so myche that Y turne youre citees in to wildirnesse, and make youre seyntuaries forsakun, nether Y schal resseyue more the swettest odour;"
Leviticus 26.32 (Wycliffe),Wycliffe,Old Testament,Leviticus,26,32,"and Y schal destrye youre lond, and youre enemyes schulen be astonyed theronne, whanne thei schulen be enhabiters therof;"
Leviticus 26.33 (Wycliffe),Wycliffe,Old Testament,Leviticus,26,33,"forsothe Y schal scatere you in to folkis, ether hethen men, and Y schal drawe out of the schethe the swerd aftir you, and youre lond schal be forsakun, and youre citees schulen be cast doun."
Leviticus 26.34 (Wycliffe),Wycliffe,Old Testament,Leviticus,26,34,"Thanne hise sabatis schulen plese the erthe, in alle the daies of his wildirnesse; whanne ye ben in the lond of enemyes,"
Leviticus 26.35 (Wycliffe),Wycliffe,Old Testament,Leviticus,26,35,"it schal kepe sabat, and schal reste in the sabatis of his wildirnesse, for it restide not in youre sabatis, whanne ye dwelliden therynne."
Leviticus 26.36 (Wycliffe),Wycliffe,Old Testament,Leviticus,26,36,"And Y schal yyue drede in the hertis of hem, whiche schulen abide of you, in the cuntreis of enemyes; the sown of a leef fleynge schal make hem aferd, and so thei schulen fle it as a swerd; thei schulen falle, while noon pursueth,"
Leviticus 26.37 (Wycliffe),Wycliffe,Old Testament,Leviticus,26,37,"and alle schulen falle on her britheren, as fleynge bateils; no man of you schal be hardi to ayenstonde enemyes;"
Leviticus 26.38 (Wycliffe),Wycliffe,Old Testament,Leviticus,26,38,"ye schulen perische among hethen men, and the lond of enemyes schal waaste you."
Leviticus 26.39 (Wycliffe),Wycliffe,Old Testament,Leviticus,26,39,"That if summe of these Jewes dwellen, thei schulen faile in her wickidnessis, in the lond of her enemyes, and thei schulen be turmentid for the synne of her fadris,"
Leviticus 26.40 (Wycliffe),Wycliffe,Old Testament,Leviticus,26,40,"and for her owne synnes, til thei knoulechen her wickidnesses, and han mynde of her yuels, bi whiche thei trespassiden ayens me, and yeden contrarie to me."
Leviticus 26.41 (Wycliffe),Wycliffe,Old Testament,Leviticus,26,41,"Therfor and Y schal go ayens hem, and Y schal brynge hem in to the lond of enemyes, til the vncircumcidid soule of hem be aschamed; thanne thei schulen preie for her wickidnesses,"
Leviticus 26.42 (Wycliffe),Wycliffe,Old Testament,Leviticus,26,42,"and Y schal haue mynde of my boond of pees, which Y couenauntide with Jacob, Ysaac, and Abraham; also Y schal be myndeful of the lond,"
Leviticus 26.43 (Wycliffe),Wycliffe,Old Testament,Leviticus,26,43,"which, whanne it is left of hem, schal plese to it silf in his sabatis, and schal suffre wildirnesse for hem; forsothe thei schulen preye for her synnes, for thei castiden awey my domes, and despyseden my lawis;"
Leviticus 26.44 (Wycliffe),Wycliffe,Old Testament,Leviticus,26,44,"netheles, yhe, whanne thei weren in the lond of enemyes, Y castide not hem awey outirli, nether Y dispiside hem, so that thei weren wastid, and that Y made voide my couenaunt with hem; for Y am the Lord God of hem."
Leviticus 26.45 (Wycliffe),Wycliffe,Old Testament,Leviticus,26,45,"And Y schal haue mynde of my formere boond of pees, whanne Y ledde hem out of the lond of Egipt, in the siyt of hethene men, that Y schulde be her God; Y am the Lord God."
Leviticus 26.46 (Wycliffe),Wycliffe,Old Testament,Leviticus,26,46,"These ben the comaundementis, and domes, and lawis, whiche the Lord yaf bitwixe hym silf and bitwixe the sones of Israel, in the hil of Synay, bi the hond of Moises."
Leviticus 27.1 (Wycliffe),Wycliffe,Old Testament,Leviticus,27,1,"And the Lord spak to Moises and seide, Speke thou to the sones of Israel,"
Leviticus 27.2 (Wycliffe),Wycliffe,Old Testament,Leviticus,27,2,"and thou schalt seye to hem, A man that makith avow, and bihetith his soule to God, schal yyue the priys vndur valu, ether preisyng."
Leviticus 27.3 (Wycliffe),Wycliffe,Old Testament,Leviticus,27,3,"If it is a male, fro the twentithe yeer til to the sixtithe yeer, he schal yyue fifti siclis of siluer, at the mesure of seyntuarie, if it is a womman,"
Leviticus 27.4 (Wycliffe),Wycliffe,Old Testament,Leviticus,27,4,sche schal yyue thretti siclis;
Leviticus 27.5 (Wycliffe),Wycliffe,Old Testament,Leviticus,27,5,"forsothe fro the fifthe yeer til to the twentithe yeer, a male schal yyue twenti cyclis, a womman schal yyue ten ciclis;"
Leviticus 27.6 (Wycliffe),Wycliffe,Old Testament,Leviticus,27,6,"fro o monethe til to the fifthe yeer, fyue ciclis schulen be youun for a male, thre ciclis for a womman;"
Leviticus 27.7 (Wycliffe),Wycliffe,Old Testament,Leviticus,27,7,"a male of sixti yeer and ouer schal yyue fiftene ciclis, a womman schal yyue ten cyclis."
Leviticus 27.8 (Wycliffe),Wycliffe,Old Testament,Leviticus,27,8,"If it is a pore man, and may not yelde the valu, he schal stonde bifor the preest, and as myche as the preest preisith, and seeth that the pore man may yelde, so myche he schal yyue."
Leviticus 27.9 (Wycliffe),Wycliffe,Old Testament,Leviticus,27,9,"Forsothe if ony man avowith a beeste, that may be offrid to the Lord, it schal be hooli,"
Leviticus 27.10 (Wycliffe),Wycliffe,Old Testament,Leviticus,27,10,"and schal not mow be chaungid, that is, nethir a betere for an yuel, nether a worse for a good; and if he chaungith it, bothe that, that is chaungid, and that, for which it is chaungid, schal be halewid to the Lord."
Leviticus 27.11 (Wycliffe),Wycliffe,Old Testament,Leviticus,27,11,"Sotheli if ony man avowith an vncleene beeste, that may not be offrid to the Lord, it schal be brouyt bifor the preest,"
Leviticus 27.12 (Wycliffe),Wycliffe,Old Testament,Leviticus,27,12,"and the preest schal deme whether it is good ether yuel, and schal sette the prijs;"
Leviticus 27.13 (Wycliffe),Wycliffe,Old Testament,Leviticus,27,13,"which prijs if he that offrith wole yyue, he schal adde the fifthe part ouer the valu."
Leviticus 27.14 (Wycliffe),Wycliffe,Old Testament,Leviticus,27,14,"If a man avowith his hows, and halewith it to the Lord, the preest schal biholde, whether it is good ether yuel, and bi the prijs, which is ordeyned of hym, it schal be seld;"
Leviticus 27.15 (Wycliffe),Wycliffe,Old Testament,Leviticus,27,15,"sotheli if he that avowide wole ayen-bie it, he schal yyue the fifthe part of the valu aboue, and he schal haue the hows."
Leviticus 27.16 (Wycliffe),Wycliffe,Old Testament,Leviticus,27,16,"That if he avowith the feeld of his possessioun, and halewith to the Lord, the prijs schal be demed bi the mesure of seed; if the feeld is sowun with thritti buyschels of barli, it schal be seeld for fifti siclys of siluer."
Leviticus 27.17 (Wycliffe),Wycliffe,Old Testament,Leviticus,27,17,"If he auowith the feeld anoon for the yeer of the iubilee bigynnynge, as myche as it may be worth, bi so myche it schal be preisid;"
Leviticus 27.18 (Wycliffe),Wycliffe,Old Testament,Leviticus,27,18,"but if it be after sum part of tyme, the preest schal rykene the money bi the noumbre of yeeris that ben residue til to the iubilee, and it schal be withdrawun of the prijs."
Leviticus 27.19 (Wycliffe),Wycliffe,Old Testament,Leviticus,27,19,"That if he that avowide wole ayenbie the feeld, he schal adde the fyuethe part of the money preisid, and he schal welde it;"
Leviticus 27.20 (Wycliffe),Wycliffe,Old Testament,Leviticus,27,20,"but if he nyle ayenbie, but it is seeld to ony othir man, he that avowide schal no more mowe ayenbie it;"
Leviticus 27.21 (Wycliffe),Wycliffe,Old Testament,Leviticus,27,21,"for whanne the dai of iubilee cometh, it schal be halewid to the Lord, and the possessioun halewid perteyneth to the riyt of preestis."
Leviticus 27.22 (Wycliffe),Wycliffe,Old Testament,Leviticus,27,22,"If the feeld is bouyt, and is not of the possessioun of grettere men,"
Leviticus 27.23 (Wycliffe),Wycliffe,Old Testament,Leviticus,27,23,"and is halewid to the Lord, the preest schal determyne the prijs bi the noumbre of yeeris til to the iubilee, and he that avowide the feeld schal yyue the prijs to the Lord;"
Leviticus 27.24 (Wycliffe),Wycliffe,Old Testament,Leviticus,27,24,"forsothe in the iubilee it schal turne ayen to the formere lord that seelde it, and haue he in to the eritage of his possessioun."
Leviticus 27.25 (Wycliffe),Wycliffe,Old Testament,Leviticus,27,25,Ech preisyng schal be peisid bi the sicle of seyntuarie; a sicle hath twenti halpens.
Leviticus 27.26 (Wycliffe),Wycliffe,Old Testament,Leviticus,27,26,"No man may halewe and avowe the firste gendrid thingis that perteynen to the Lord, whether it is oxe, whether scheep, tho ben the Lordis part."
Leviticus 27.27 (Wycliffe),Wycliffe,Old Testament,Leviticus,27,27,"That if the beeste is vncleene, he that offride schal ayenbie by his valu, and he schal adde the fyuethe part of prijs; if he nyle ayenbie, it schal be seeld to another man, as myche euer as it is set at valu."
Leviticus 27.28 (Wycliffe),Wycliffe,Old Testament,Leviticus,27,28,"Al thing which is halewid to the Lord, whether it is man, whether beeste, whether feeld, it schal not be seeld, nether it schal mow be ayenbouyt; whateuer thing is halewid onys, it schal be hooli of the noumbre of hooli thingis to the Lord,"
Leviticus 27.29 (Wycliffe),Wycliffe,Old Testament,Leviticus,27,29,"and ech halewyng which is offrid of man, schal not be ayenbouyt, but it schal die bi deeth."
Leviticus 27.30 (Wycliffe),Wycliffe,Old Testament,Leviticus,27,30,"Alle the tithis of erthe, whether of fruytis, whether of applis of trees, ben the Lordis part, and ben halewid to hym;"
Leviticus 27.31 (Wycliffe),Wycliffe,Old Testament,Leviticus,27,31,"sotheli if ony man wole ayenbie hise tithis, he schal adde the fyuethe part of tho; of alle tithis,"
Leviticus 27.32 (Wycliffe),Wycliffe,Old Testament,Leviticus,27,32,"of scheep, and of oxen, and of geet, that passen vndur the yerde of scheepherde, whateuer thing cometh to the tenthe part, it schal be halewid to the Lord;"
Leviticus 27.33 (Wycliffe),Wycliffe,Old Testament,Leviticus,27,33,"it schal not be chosun, nether good, nether yuel; nethir it schal be chaungid for another; if ony man chaungith, bothe that, that is chaungid, and that, for which it is chaungid, schal be halewid to the Lord, and it schal not be ayenbouyt."
Leviticus 27.34 (Wycliffe),Wycliffe,Old Testament,Leviticus,27,34,"These ben the comaundementis whiche the Lord comaundide to Moises, and to the sones of Israel, in the hil of Synay."
Numbers 1.1 (Wycliffe),Wycliffe,Old Testament,Numbers,1,1,"And the Lord spak to Moises in the deseert of Synay, in the tabernacle of the boond of pees, in the firste day of the secounde monethe, in the tother yeer of her goyng out of Egipt,"
Numbers 1.2 (Wycliffe),Wycliffe,Old Testament,Numbers,1,2,"and seide, Take ye the summe of al the congregacioun of the sones of Israel, bi her kynredis, and howsis, and the names of alle bi hem silf, what"
Numbers 1.3 (Wycliffe),Wycliffe,Old Testament,Numbers,1,3,"euer thing is of male kynde fro the twentithe yeere and aboue, of alle the stronge men of Israel; and thou and Aaron schulen noumbre hem bi her cumpanies."
Numbers 1.4 (Wycliffe),Wycliffe,Old Testament,Numbers,1,4,"And the princes of lynagis and of housis, in her kynredis, schulen be with you,"
Numbers 1.5 (Wycliffe),Wycliffe,Old Testament,Numbers,1,5,"of whiche princes these ben the names; of Ruben, Elisur, the sone of Sedeur;"
Numbers 1.6 (Wycliffe),Wycliffe,Old Testament,Numbers,1,6,"of Symeon, Salamyel, the sone of Suri Sadday;"
Numbers 1.7 (Wycliffe),Wycliffe,Old Testament,Numbers,1,7,"of Juda, Naason, the sone of Amynadab; of Ysacar,"
Numbers 1.8 (Wycliffe),Wycliffe,Old Testament,Numbers,1,8,"Nathanael, the sone of Suar;"
Numbers 1.9 (Wycliffe),Wycliffe,Old Testament,Numbers,1,9,"of Zabulon, Eliab, the sone of Elon; sotheli of the sones of Joseph,"
Numbers 1.10 (Wycliffe),Wycliffe,Old Testament,Numbers,1,10,"of Effraym, Elisama, the sone of Amyud; of Manasses, Gamaliel the sone of Phadussur;"
Numbers 1.11 (Wycliffe),Wycliffe,Old Testament,Numbers,1,11,"of Beniamyn, Abidan, the sone of Gedeon;"
Numbers 1.12 (Wycliffe),Wycliffe,Old Testament,Numbers,1,12,"of Dan, Aiezer, the sone of Amysadday;"
Numbers 1.13 (Wycliffe),Wycliffe,Old Testament,Numbers,1,13,"of Aser, Fegiel, the sone of Ochran;"
Numbers 1.14 (Wycliffe),Wycliffe,Old Testament,Numbers,1,14,"of Gad, Elisaphan, the sone of Duel;"
Numbers 1.15 (Wycliffe),Wycliffe,Old Testament,Numbers,1,15,"of Neptalym, Hayra, the sone of Henam."
Numbers 1.16 (Wycliffe),Wycliffe,Old Testament,Numbers,1,16,"These weren the noblest princes of the multitude, bi her lynagis, and kynredis, and the heedis of the oost of Israel,"
Numbers 1.17 (Wycliffe),Wycliffe,Old Testament,Numbers,1,17,"whiche pryncis Moises and Aaron token, with al the multitude of the comyn puple."
Numbers 1.18 (Wycliffe),Wycliffe,Old Testament,Numbers,1,18,"And thei gaderiden in the firste dai of the secounde monethe, and telden hem bi kynredis, and housis, and meynees, and heedis, and names of alle by hem silf, fro the twentithe yeer and aboue,"
Numbers 1.19 (Wycliffe),Wycliffe,Old Testament,Numbers,1,19,as the Lord comaundide to Moises.
Numbers 1.20 (Wycliffe),Wycliffe,Old Testament,Numbers,1,20,"And of Ruben the firste gendrid of Israel weren noumbrid, in the deseert of Synai, bi her generaciouns, and meynees, and housis, and bi the names of alle heedis, al thing that is of male kynde, fro the twentithe yeer and aboue, of men goynge forth to batel,"
Numbers 1.21 (Wycliffe),Wycliffe,Old Testament,Numbers,1,21,sixe and fourti thousynd and fyue hundrid.
Numbers 1.22 (Wycliffe),Wycliffe,Old Testament,Numbers,1,22,"Of the sones of Symeon, bi her generaciouns, and meynees, and housis of her kyneredis, weren noumbrid, bi the names and heedis of alle, al that is of male kynde, fro the twentithe yeer and aboue, of men goynge forth to batel,"
Numbers 1.23 (Wycliffe),Wycliffe,Old Testament,Numbers,1,23,nyn and fifty thousand and thre hundrid.
Numbers 1.24 (Wycliffe),Wycliffe,Old Testament,Numbers,1,24,"Of the sones of Gad, by generaciouns, and meynees, and housis of her kynredis, weren noumbrid, bi the names of alle, fro twenti yeer and aboue, alle men that yeden forth to batels,"
Numbers 1.25 (Wycliffe),Wycliffe,Old Testament,Numbers,1,25,fyue and fourti thousand sixe hundrid and fifti.
Numbers 1.26 (Wycliffe),Wycliffe,Old Testament,Numbers,1,26,"Of the sones of Juda, bi generaciouns, and meynees, and housis of her kynredis, by the names of alle, fro the twentithe yeer and aboue, alle men that miyten go to batels,"
Numbers 1.27 (Wycliffe),Wycliffe,Old Testament,Numbers,1,27,weren noumbrid foure and seuenti thousand and sixe hundrid.
Numbers 1.28 (Wycliffe),Wycliffe,Old Testament,Numbers,1,28,"Of the sones of Ysacar, bi generaciouns, and meynees, and housis of her kynredis, bi the names of alle, fro the twentithe yeer and aboue, alle men that yeden forth to batels,"
Numbers 1.29 (Wycliffe),Wycliffe,Old Testament,Numbers,1,29,weren noumbrid foure and fifti thousande and foure hundrid.
Numbers 1.30 (Wycliffe),Wycliffe,Old Testament,Numbers,1,30,"Of the sones of Zabulon, bi generaciouns, and meynees, and housis of her kynredis, weren noumbrid, bi the names of alle, fro the twentithe yeer and aboue, alle men that myyten go forth to batels,"
Numbers 1.31 (Wycliffe),Wycliffe,Old Testament,Numbers,1,31,seuene and fifti thousynde and foure hundrid.
Numbers 1.32 (Wycliffe),Wycliffe,Old Testament,Numbers,1,32,"Of the sones of Joseph, of the sones of Effraym, bi generaciouns, and meynees, and housis of her kynredis, weren noumbrid, bi the names of alle, fro the twentithe yeer and aboue, alle men that myyten go forth to batels,"
Numbers 1.33 (Wycliffe),Wycliffe,Old Testament,Numbers,1,33,fourti thousynde and fyue hundrid.
Numbers 1.34 (Wycliffe),Wycliffe,Old Testament,Numbers,1,34,"Forsothe of the sones of Manasses, bi generaciouns, and meynees, and housis of her kynredis, weren noumbrid, bi the names of alle, fro the twentithe yeer and aboue, alle men that myyten go forth to batels,"
Numbers 1.35 (Wycliffe),Wycliffe,Old Testament,Numbers,1,35,two and thretti thousynd and two hundrid.
Numbers 1.36 (Wycliffe),Wycliffe,Old Testament,Numbers,1,36,"Of the sones of Beniamyn, bi generaciouns, and meynees, and housis of her kynredis, weren noumbrid, bi the names of alle, fro twenti yeer and aboue, alle men that miyten go forth to batels,"
Numbers 1.37 (Wycliffe),Wycliffe,Old Testament,Numbers,1,37,fyue and thretti thousinde and foure hundrid.
Numbers 1.38 (Wycliffe),Wycliffe,Old Testament,Numbers,1,38,"Of the sones of Dan, bi generaciouns, and meynees, and housis of her kynredis, weren noumbrid, bi the names of alle, fro the twentithe yere and aboue, alle men that myyten go forth to batels,"
Numbers 1.39 (Wycliffe),Wycliffe,Old Testament,Numbers,1,39,two and sixti thousynde and seuene hundrid.
Numbers 1.40 (Wycliffe),Wycliffe,Old Testament,Numbers,1,40,"Of the sones of Aser, bi generaciouns, and meynees, and housis of her kynredis, weren noumbrid, bi the names of alle, fro the twentithe yeer and aboue, alle men that myyten go forth to batels,"
Numbers 1.41 (Wycliffe),Wycliffe,Old Testament,Numbers,1,41,fourti thousynde and a thousynde and fyue hundrid.
Numbers 1.42 (Wycliffe),Wycliffe,Old Testament,Numbers,1,42,"Of the sones of Neptalym, bi generaciouns, and meynees, and housis of her kynredis, weren noumbrid, bi the names of alle, fro the twentithe yeer and aboue, alle men that myyten go forth to batels,"
Numbers 1.43 (Wycliffe),Wycliffe,Old Testament,Numbers,1,43,thre and fifty thousynde and foure hundrid.
Numbers 1.44 (Wycliffe),Wycliffe,Old Testament,Numbers,1,44,"These men it ben, whiche Moises and Aaron and the twelue princes of Israel noumbriden, alle bi the housis of her kynredis."
Numbers 1.45 (Wycliffe),Wycliffe,Old Testament,Numbers,1,45,"And alle men of the sones of Israel bi her housis, and meynees, fro the twentithe yeer and aboue, that myyten go forth to batels, weren togidere"
Numbers 1.46 (Wycliffe),Wycliffe,Old Testament,Numbers,1,46,"sixe hundrid thousynde and thre thousynde of men, fyue hundred and fifti."
Numbers 1.47 (Wycliffe),Wycliffe,Old Testament,Numbers,1,47,Sotheli the dekenes in the lynage of her meynes weren not noumbrid with hem.
Numbers 1.48 (Wycliffe),Wycliffe,Old Testament,Numbers,1,48,"And the Lord spak to Moises, and seide, Nyle thou noumbre the lynage of Leuy,"
Numbers 1.49 (Wycliffe),Wycliffe,Old Testament,Numbers,1,49,nether sette thou the summe of hem with the sones of Israel;
Numbers 1.50 (Wycliffe),Wycliffe,Old Testament,Numbers,1,50,"but thou schalt ordeyne hem on the tabernacle of witnessing, and on alle the vessels therof, and what euer thing perteyneth to cerymonyes ether sacrifices. Thei schulen bere the tabernacle, and alle purtenaunces therof, and thei schulen be in seruyce, and schulen sette tentis bi the cumpas of the tabernacle."
Numbers 1.51 (Wycliffe),Wycliffe,Old Testament,Numbers,1,51,"Whanne me schal go, the dekenes schulen do doun the tabernacle; whanne the tentis schulen be sette, thei schulen reise the tabernacle. Who euer of straungeris neiyeth, he schal be slayn."
Numbers 1.52 (Wycliffe),Wycliffe,Old Testament,Numbers,1,52,"Sotheli the sones of Israel schulen sette tentis, ech man bi cumpenyes, and gaderyngis, and his oost;"
Numbers 1.53 (Wycliffe),Wycliffe,Old Testament,Numbers,1,53,"forsothe the dekenes schulen sette tentis bi the cumpas of the tabernacle, lest indignacioun be maad on the multitude of the sones of Israel; and thei schulen wake in the kepyngis of the tabernacle of witnessyng."
Numbers 1.54 (Wycliffe),Wycliffe,Old Testament,Numbers,1,54,Therfor the sones of Israel diden bi alle thingis whiche the Lord comaundide to Moises.
Numbers 2.1 (Wycliffe),Wycliffe,Old Testament,Numbers,2,1,"And the Lord spak to Moises and to Aaron, and seide,"
Numbers 2.2 (Wycliffe),Wycliffe,Old Testament,Numbers,2,2,"Alle men of the sones of Israel schulen sette tentis bi the cumpenyes, signes, and baneris, and housis of her kynredis, bi the cumpas of the tabernacle of boond of pees."
Numbers 2.3 (Wycliffe),Wycliffe,Old Testament,Numbers,2,3,"At the est Judas schal sette tentis, bi the cumpenyes of his oost; and Naason, the sone of Amynadab, schal be prince of the sones of Juda;"
Numbers 2.4 (Wycliffe),Wycliffe,Old Testament,Numbers,2,4,"and al the summe of fiyteris of his kynrede, foure and seuenty thousynde and sixe hundrid."
Numbers 2.5 (Wycliffe),Wycliffe,Old Testament,Numbers,2,5,"Men of the lynage of Ysachar settiden tentis bysydis hym, of whiche the prince was Nathanael, the sone of Suar;"
Numbers 2.6 (Wycliffe),Wycliffe,Old Testament,Numbers,2,6,"and al the noumbre of hise fiyteris, foure and fifti thousynde and foure hundrid."
Numbers 2.7 (Wycliffe),Wycliffe,Old Testament,Numbers,2,7,"Eliab, the sone of Elon, was prince of the lynage of Zabulon;"
Numbers 2.8 (Wycliffe),Wycliffe,Old Testament,Numbers,2,8,"al the oost of fiyteris of his kynrede, seuene and fifti thousynde and foure hundrid."
Numbers 2.9 (Wycliffe),Wycliffe,Old Testament,Numbers,2,9,"Alle that weren noumbrid in the castels of Judas, weren an hundrid thousynde foure scoore thousynde and sixe and foure hundrid; and thei schulen go out the firste bi her cumpanyes."
Numbers 2.10 (Wycliffe),Wycliffe,Old Testament,Numbers,2,10,"In the castels of the sones of Ruben, at the south coost, Elisur, the sone of Sedeur, schal be prince; and al the oost of hise fiyteris,"
Numbers 2.11 (Wycliffe),Wycliffe,Old Testament,Numbers,2,11,"that weren noumbrid, sixe and fourti thousynde and fyue hundrid."
Numbers 2.12 (Wycliffe),Wycliffe,Old Testament,Numbers,2,12,"Men of the lynage of Symeon settiden tentis bisidis hym, of whiche the prince was Salamyhel, the sone of Surisaddai; and al the oost of hise fiyteris,"
Numbers 2.13 (Wycliffe),Wycliffe,Old Testament,Numbers,2,13,"that weren noumbrid, nyne and fifty thousynde and thre hundrid."
Numbers 2.14 (Wycliffe),Wycliffe,Old Testament,Numbers,2,14,"Eliasaph, sone of Duel, was prince in the lynage of Gad; and al the oost of his fiyteris,"
Numbers 2.15 (Wycliffe),Wycliffe,Old Testament,Numbers,2,15,"that weren noumbrid, fyue and fourti thousynde sixe hundrid and fifti."
Numbers 2.16 (Wycliffe),Wycliffe,Old Testament,Numbers,2,16,"Alle that weren noumbrid in the castels of Ruben, an hundrid thousynde fifty thousinde and a thousinde foure hundrid and fifty; thei schulen go forth in the secounde place bi her cumpenyes."
Numbers 2.17 (Wycliffe),Wycliffe,Old Testament,Numbers,2,17,"Sotheli the tabernacle of witnessyng schal be reisid bi the offices of dekenes, and bi the cumpenyes of hem; as it schal be reisid, so and it schal be takun doun; alle schulen go forth bi her places and ordris."
Numbers 2.18 (Wycliffe),Wycliffe,Old Testament,Numbers,2,18,"The castels of the sones of Effraym schulen be at the west coost, of whiche the prince was Elisama, the sone of Amyud;"
Numbers 2.19 (Wycliffe),Wycliffe,Old Testament,Numbers,2,19,"and al the oost of his fiyteris, that weren noumbrid, fourti thousynde and fyue hundrid."
Numbers 2.20 (Wycliffe),Wycliffe,Old Testament,Numbers,2,20,"And with hem was the lynage of the sones of Manasses, of whiche the prince was Gamaliel, the sone of Fadassur;"
Numbers 2.21 (Wycliffe),Wycliffe,Old Testament,Numbers,2,21,"al the oost of hise fiyteris, that weren noumbrid, two and thretti thousande and two hundrid."
Numbers 2.22 (Wycliffe),Wycliffe,Old Testament,Numbers,2,22,"In the lynage of the sones of Beniamyn the prince was Abidan, the sone of Gedeon;"
Numbers 2.23 (Wycliffe),Wycliffe,Old Testament,Numbers,2,23,"and al the oost of hise fiyteris, that weren noumbrid, fyue and thretti thousynde and foure hundrid."
Numbers 2.24 (Wycliffe),Wycliffe,Old Testament,Numbers,2,24,Alle that weren noumbrid in the castels of Effraym weren an hundrid thousynde and eiyte thousynde and oon hundrid; thei schulen go forth the thridde bi her cumpenyes.
Numbers 2.25 (Wycliffe),Wycliffe,Old Testament,Numbers,2,25,"At the part of the north the sones of Dan settiden tentis, of whiche the prince was Abiezer, the sone of Amysaddai;"
Numbers 2.26 (Wycliffe),Wycliffe,Old Testament,Numbers,2,26,"al the oost of hise fiyteris, that weren noumbrid, two and sixti thousynde and seuene hundrid."
Numbers 2.27 (Wycliffe),Wycliffe,Old Testament,Numbers,2,27,"Men of the lynage of Aser settiden tentis bisidis hym, of whiche the prince was Fegiel, the sone of Ochran;"
Numbers 2.28 (Wycliffe),Wycliffe,Old Testament,Numbers,2,28,"and al the oost of hise fiyteris, that weren noumbrid, fourti thousynde and a thousynde and fyue hundrid."
Numbers 2.29 (Wycliffe),Wycliffe,Old Testament,Numbers,2,29,"Of the lynage of the sones of Neptalym the prince was Ahira, the sone of Henam; and al the oost of hise fiyteris,"
Numbers 2.30 (Wycliffe),Wycliffe,Old Testament,Numbers,2,30,thre and fifti thousynde and foure hundrid.
Numbers 2.31 (Wycliffe),Wycliffe,Old Testament,Numbers,2,31,Alle that weren noumbrid in the castels of Dan weren an hundrid thousynde seuene and fifti thousynde and sixe hundrid; thei schulen go forth the laste.
Numbers 2.32 (Wycliffe),Wycliffe,Old Testament,Numbers,2,32,"This is the noumbre of the sones of Israel, bi the housis of her kynredis, and bi cumpenyes of the oost departid, sixe hundrid thousynde thre thousynde fyue hundrid and fifti."
Numbers 2.33 (Wycliffe),Wycliffe,Old Testament,Numbers,2,33,Sotheli the dekenes weren not noumbrid among the sones of Israel; for God comaundide so to Moises.
Numbers 2.34 (Wycliffe),Wycliffe,Old Testament,Numbers,2,34,"And the sones of Israel diden bi alle thingis whiche the Lord comaundide; thei settiden tentis bi her cumpenyes, and yeden forth bi the meynees, and housis of her fadris."
Numbers 3.1 (Wycliffe),Wycliffe,Old Testament,Numbers,3,1,"These ben the generaciouns of Aaron and of Moises, in the dai in which the Lord spak to Moises, in the hil of Synay."
Numbers 3.2 (Wycliffe),Wycliffe,Old Testament,Numbers,3,2,"And these ben the names of the sones of Aaron; his first gendrid, Nadab; aftirward, Abyu, and Eleazar, and Ythamar; these ben the names of Aarons sones,"
Numbers 3.3 (Wycliffe),Wycliffe,Old Testament,Numbers,3,3,"preestis, that weren anoyntid, and whos hondis weren fillid and halewid, that thei schulden be set in preesthod."
Numbers 3.4 (Wycliffe),Wycliffe,Old Testament,Numbers,3,4,"Nadab and Abyu, whanne thei offeriden alien fier in the siyt of the Lord, in the deseert of Synay, weren deed without fre children; and Eleazar and Ythamar weren set in preesthod bifor Aaron hir fadir."
Numbers 3.5 (Wycliffe),Wycliffe,Old Testament,Numbers,3,5,"And the Lord spak to Moises,"
Numbers 3.6 (Wycliffe),Wycliffe,Old Testament,Numbers,3,6,"and seide, Presente thou the lynage of Leuy, and make to stonde in the siyt of Aaron, preest, that thei mynystre to hym;"
Numbers 3.7 (Wycliffe),Wycliffe,Old Testament,Numbers,3,7,"and wake, and that thei kepe what euer thing perteyneth to the religioun of multitude, bifor the tabernacle of witnessyng;"
Numbers 3.8 (Wycliffe),Wycliffe,Old Testament,Numbers,3,8,"and that thei kepe the vessels of the tabernacle, and serue in the seruyce therof."
Numbers 3.9 (Wycliffe),Wycliffe,Old Testament,Numbers,3,9,"And thou schalt yyue bi fre yifte the Leuytis to Aaron and hise sones, to whiche thei ben youun of the sones of Israel."
Numbers 3.10 (Wycliffe),Wycliffe,Old Testament,Numbers,3,10,"Sotheli thou schalt ordeyne Aaron and hise sones on the religioun of preesthod; a straungere, that neiyeth for to mynystre, and schal die."
Numbers 3.11 (Wycliffe),Wycliffe,Old Testament,Numbers,3,11,"And the Lord spak to Moyses, and seide,"
Numbers 3.12 (Wycliffe),Wycliffe,Old Testament,Numbers,3,12,"Y haue take the Leuytis of the sones of Israel for ech firste gendrid thing that openeth the womb in the sones of Israel; and the Leuytis schulen be myne,"
Numbers 3.13 (Wycliffe),Wycliffe,Old Testament,Numbers,3,13,"for ech firste gendrid thing is myn; sithen Y smoot the firste gendrid in the lond of Egipt, Y halewide to me what euer thing is borun first in Israel; fro man til to beest thei ben myne; Y am the Lord."
Numbers 3.14 (Wycliffe),Wycliffe,Old Testament,Numbers,3,14,And the Lord spak to Moises in the deseert
Numbers 3.15 (Wycliffe),Wycliffe,Old Testament,Numbers,3,15,"of Synay, and seide, Noumbre thou the sones of Leuy bi the housis of her fadris, and bi meynees, ech male fro o monethe and aboue."
Numbers 3.16 (Wycliffe),Wycliffe,Old Testament,Numbers,3,16,"Moises noumbride, as the Lord comaundide."
Numbers 3.17 (Wycliffe),Wycliffe,Old Testament,Numbers,3,17,"And the sones of Leuy weren foundun, bi her names, Gerson, and Caath, and Merary;"
Numbers 3.18 (Wycliffe),Wycliffe,Old Testament,Numbers,3,18,"the sones of Gerson weren Lebny, and Semey;"
Numbers 3.19 (Wycliffe),Wycliffe,Old Testament,Numbers,3,19,"the sones of Caath weren Amram, and Jessaar, Hebron, and Oziel;"
Numbers 3.20 (Wycliffe),Wycliffe,Old Testament,Numbers,3,20,"and the sones of Merari weren Mooly, and Musi."
Numbers 3.21 (Wycliffe),Wycliffe,Old Testament,Numbers,3,21,"Of Gerson weren twei meynees, of Lebny, and of Semei;"
Numbers 3.22 (Wycliffe),Wycliffe,Old Testament,Numbers,3,22,"of whiche the puple of male kynde was noumbrid, fro o monethe and aboue, seuene thousynde and fyue hundrid."
Numbers 3.23 (Wycliffe),Wycliffe,Old Testament,Numbers,3,23,"These schulen sette tentis aftir the tabernacle at the west,"
Numbers 3.24 (Wycliffe),Wycliffe,Old Testament,Numbers,3,24,"vndur the prince Eliasaph, the sone of Jahel."
Numbers 3.25 (Wycliffe),Wycliffe,Old Testament,Numbers,3,25,"And thei schulen haue kepyngis in the tabernacle of boond of pees, the tabernacle it silf, and the hilyng therof, the tente which is drawun bifor the yatis of the hilyng of the witnessyng of boond of pees;"
Numbers 3.26 (Wycliffe),Wycliffe,Old Testament,Numbers,3,26,"and the curteyns of the greet street, also the tente which is hangid in the entryng of the greet street of the tabernacle, and what euer thing perteyneth to the custom of the auter, the cordis of the tabernacle, and al the purtenaunce therof."
Numbers 3.27 (Wycliffe),Wycliffe,Old Testament,Numbers,3,27,"The kynrede of Caath schal haue the puplis of Amram, and of Jessaar, and of Ebron, and of Oziel;"
Numbers 3.28 (Wycliffe),Wycliffe,Old Testament,Numbers,3,28,"these ben the meynees of Caathitis, noumbrid bi her names, alle of male kynde, fro o monethe and aboue, eiyte thousynde and sixe hundrid."
Numbers 3.29 (Wycliffe),Wycliffe,Old Testament,Numbers,3,29,"Thei schulen haue kepyngis of the seyntuarie, and schulen sette tentis at the south coost;"
Numbers 3.30 (Wycliffe),Wycliffe,Old Testament,Numbers,3,30,"and the prince of hem schal be Elisaphan, the sone of Oziel."
Numbers 3.31 (Wycliffe),Wycliffe,Old Testament,Numbers,3,31,"And thei schulen kepe the arke, and the boord, and the candilstike, the auters, and vesselis of the seyntuarie in whiche it is mynystrid, and the veil, and al sich purtenaunce."
Numbers 3.32 (Wycliffe),Wycliffe,Old Testament,Numbers,3,32,"Sotheli the prince of princis of Leuytis schal be Eleazar, the sone of Aaron, preest; and he schal be on the keperis of the kepyng of the seyntuarie."
Numbers 3.33 (Wycliffe),Wycliffe,Old Testament,Numbers,3,33,"And sotheli of Merary schulen be the puplis of Mooli, and of Musi,"
Numbers 3.34 (Wycliffe),Wycliffe,Old Testament,Numbers,3,34,"noumbrid bi her names, alle of male kynde fro o monethe and aboue, sixe thousynde and two hundrid;"
Numbers 3.35 (Wycliffe),Wycliffe,Old Testament,Numbers,3,35,"the prince of hem schal be Suriel, the sone of Abiahiel; thei schulen sette tentis in the north coost."
Numbers 3.36 (Wycliffe),Wycliffe,Old Testament,Numbers,3,36,"And vndur the kepyng of hem schulen be the tablis of the tabernacle, and the barris, and the pileris, and the foundementis of tho, and alle thingis that perteynen to sich ournyng,"
Numbers 3.37 (Wycliffe),Wycliffe,Old Testament,Numbers,3,37,"and the pileris of the greet street bi cumpas, with her foundementis, and the stakis with coordis."
Numbers 3.38 (Wycliffe),Wycliffe,Old Testament,Numbers,3,38,"Forsothe Moises and Aaron with hise sones schulen sette tentis bifor the tabernacle of boond of pees, that is, at the eest coost, and schulen haue the keping of the seyntuarie, in the myddis of the sones of Israel; what euer alien neiyeth, he schal die."
Numbers 3.39 (Wycliffe),Wycliffe,Old Testament,Numbers,3,39,"Alle the Leuytis, whiche Moises and Aaron noumbriden, bi comaundement of the Lord, bi her meynees, in male kynde, fro o monethe and aboue, were two and twenti thousynd."
Numbers 3.40 (Wycliffe),Wycliffe,Old Testament,Numbers,3,40,"And the Lord seide to Moises, Noumbre thou the firste gendrid children of male kynde of the sones of Israel, fro o monethe and aboue; and thou schalt haue the summe of hem; and"
Numbers 3.41 (Wycliffe),Wycliffe,Old Testament,Numbers,3,41,thou schalt take Leuytis to me for alle the firste gendrid of the sones of Israel; Y am the Lord; and thou schalt take the beestis of hem for alle the firste gendrid of the sones of Israel.
Numbers 3.42 (Wycliffe),Wycliffe,Old Testament,Numbers,3,42,"And as the Lord comaundide, Moises noumbride the firste gendrid children of the sones of Israel; and the males weren bi her names,"
Numbers 3.43 (Wycliffe),Wycliffe,Old Testament,Numbers,3,43,"fro o monethe and aboue, two and twenti thousynde two hundrid and seuenti and thre."
Numbers 3.44 (Wycliffe),Wycliffe,Old Testament,Numbers,3,44,"And the Lord spak to Moises, and seide,"
Numbers 3.45 (Wycliffe),Wycliffe,Old Testament,Numbers,3,45,"Take thou Leuytis for the firste gendrid children of the sones of Israel, and the beestis of Leuytis for the beestis of hem, and the Leuytis schulen be myne; Y am the Lord."
Numbers 3.46 (Wycliffe),Wycliffe,Old Testament,Numbers,3,46,"Forsothe in the prijs of two hundrid seuenti and thre, that passen the noumbre of Leuytis, of the firste gendrid children of the sones of Israel,"
Numbers 3.47 (Wycliffe),Wycliffe,Old Testament,Numbers,3,47,"thou schalt take fyue ciclis bi ech heed, at the mesure of seyntuarie; a sicle hath xx. halpens;"
Numbers 3.48 (Wycliffe),Wycliffe,Old Testament,Numbers,3,48,"and thou schalt yyue the money to Aaron and to hise sones, the prijs of hem that ben aboue."
Numbers 3.49 (Wycliffe),Wycliffe,Old Testament,Numbers,3,49,"Therfor Moises took the money of hem that weren aboue, and whiche thei hadden ayenbouyt of the Leuytis, for the firste gendrid of the sones of Israel,"
Numbers 3.50 (Wycliffe),Wycliffe,Old Testament,Numbers,3,50,"a thousand thre hundrid sixti and fyue of siclis, bi the weiyte of seyntuarie;"
Numbers 3.51 (Wycliffe),Wycliffe,Old Testament,Numbers,3,51,"and he yaf that money to Aaron and to hise sones, bi the word which the Lord comaundide to hym."
Numbers 4.1 (Wycliffe),Wycliffe,Old Testament,Numbers,4,1,"And the Lord spak to Moises and to Aaron,"
Numbers 4.2 (Wycliffe),Wycliffe,Old Testament,Numbers,4,2,"and seide, Take thou the summe of the sones of Caath, fro the myddis of Leuytis,"
Numbers 4.3 (Wycliffe),Wycliffe,Old Testament,Numbers,4,3,"bi her housis and meynees, fro the threttithe yeer and aboue til to the fiftithe yeer, of alle that entren, that thei stonde and mynystre in the tabernacle of boond of pees."
Numbers 4.4 (Wycliffe),Wycliffe,Old Testament,Numbers,4,4,"This is the religioun of the sones of Caath; Aaron and his sones schulen entren in to the tabernacle of boond of pees, and in to the hooli of hooli thingis,"
Numbers 4.5 (Wycliffe),Wycliffe,Old Testament,Numbers,4,5,"whanne the tentis schulen be moued; and thei schulen do doun the veil that hangith bifore the yatis, and thei schulen wlappe in it the arke of witnessyng;"
Numbers 4.6 (Wycliffe),Wycliffe,Old Testament,Numbers,4,6,"and thei schulen hile eft with a veil of skynnys of iacynt, and thei schulen stretche forth aboue a mentil al of iacynt, and thei schulen putte in barris on the schuldris of the bereris."
Numbers 4.7 (Wycliffe),Wycliffe,Old Testament,Numbers,4,7,"Also thei schulen wlappe the boord of proposicioun in a mentil of iacynt, and thei schulen putte therwith cenceris, and morteris of gold, litil cuppis, and grete cuppis to fletyng sacrifices to be sched; looues schulen euere be in the boord."
Numbers 4.8 (Wycliffe),Wycliffe,Old Testament,Numbers,4,8,"And thei schulen strecche forth aboue a reed mentil, which thei schulen hile eft with an hilyng of skynnes of iacynt, and thei schulen putte yn barris."
Numbers 4.9 (Wycliffe),Wycliffe,Old Testament,Numbers,4,9,"Thei schulen take also a mentil of iacynt with which thei schulen hile the candilstike, with hise lanternes, and tongis, and snytels, and alle the vessels of oile that ben nedeful to the lanternes to be ordeyned;"
Numbers 4.10 (Wycliffe),Wycliffe,Old Testament,Numbers,4,10,"and on alle thingis thei schulen putte an hilyng of skynnys of iacynt, and thei schulen putte in barris."
Numbers 4.11 (Wycliffe),Wycliffe,Old Testament,Numbers,4,11,"Also and thei schulen wlappe the goldun auter in a clooth of iacynt; and thei schulen stretche forth aboue an hilyng of skynnys of iacynt, and thei schulen putte in barris."
Numbers 4.12 (Wycliffe),Wycliffe,Old Testament,Numbers,4,12,"Thei schulen wlappe in a mentil of iacynt alle the vessels in whiche it is mynystrid in the seyntuarie, and thei schulen strecche forth aboue an hilyng of skynnys of iacynt, and thei schulen putte yn barris."
Numbers 4.13 (Wycliffe),Wycliffe,Old Testament,Numbers,4,13,"But also thei schulen clense the auter fro aische, and thei schulen wlappe it in a clooth of purpur."
Numbers 4.14 (Wycliffe),Wycliffe,Old Testament,Numbers,4,14,"And thei schulen putte with it alle vessels whiche thei vsen in the seruyce therof, that is, ressettis of firis, tongis, and fleischokis, hokis, and censeris, ether pannys of coolis; thei schulen hile alle the vessels of the auter togidere in a veil of skynnes of iacynt, and thei schulen putte in barris."
Numbers 4.15 (Wycliffe),Wycliffe,Old Testament,Numbers,4,15,"And whanne Aaron and hise sones han wlappid the seyntuarie, and alle vessels therof, in the mouyng of tentis, thanne the sones of Caath schulen entre, that thei bere the thingis wlappid, and touche not the vessels of the seyntuarie, lest thei dien."
Numbers 4.16 (Wycliffe),Wycliffe,Old Testament,Numbers,4,16,"Thes ben the birthuns of the sones of Caath, in the tabernacle of boond of pees, on whiche Eleazar, the sone of Aaron, preest, schal be; to whois cure the oile perteyneth to ordeyne lanternes, and the encense which is maad bi craft, and the sacrifice which is offrid euere, and the oile of anoyntyng, and what euere thing perteyneth to the ournyng of the tabernacle, and of alle vessels that ben in the seyntuarie."
Numbers 4.17 (Wycliffe),Wycliffe,Old Testament,Numbers,4,17,"And the Lord spak to Moises and to Aaron, and seide,"
Numbers 4.18 (Wycliffe),Wycliffe,Old Testament,Numbers,4,18,Nyle ye leese the puple of Caath fro the myddis of Leuytis;
Numbers 4.19 (Wycliffe),Wycliffe,Old Testament,Numbers,4,19,"but do ye this thing to hem, that thei lyue, and die not, if thei touchen the hooli of hooli thingis. Aaron and hise sones schulen entre, and thei schulen dispose the werkis of alle men, and thei schulen departe what who owith to bere."
Numbers 4.20 (Wycliffe),Wycliffe,Old Testament,Numbers,4,20,"Othere men se not bi ony curiouste tho thingis that ben in the seyntuarie, bifore that tho ben wlappid; ellis thei schulen die."
Numbers 4.21 (Wycliffe),Wycliffe,Old Testament,Numbers,4,21,"And the Lord spak to Moises,"
Numbers 4.22 (Wycliffe),Wycliffe,Old Testament,Numbers,4,22,"and seide, Take thou the summe also of the sones of Gerson, bi her housis, and meynees, and kynredis; noumbre thou"
Numbers 4.23 (Wycliffe),Wycliffe,Old Testament,Numbers,4,23,fro thretti yeer and aboue til to fifti yeer alle that entren and mynystren in the tabernacle of boond of pees.
Numbers 4.24 (Wycliffe),Wycliffe,Old Testament,Numbers,4,24,"This is the office of the sones of Gersonytis, that thei bere the curteyns of the tabernacle, and the roof of the boond of pees, an other hilyng,"
Numbers 4.25 (Wycliffe),Wycliffe,Old Testament,Numbers,4,25,"and a veil of iacynt aboue alle thingis, and the tente which hangith in the entryng of the tabernacle of the boond of pees;"
Numbers 4.26 (Wycliffe),Wycliffe,Old Testament,Numbers,4,26,"and the curteyns of the greet street, and the veil in the entryng, which veil is bifor the tabernacle."
Numbers 4.27 (Wycliffe),Wycliffe,Old Testament,Numbers,4,27,"Whanne Aaron comaundith and hise sones, the sones of Gerson schulen bere alle thingis that perteynen to the auter, the coordis, and vessels of seruyce ; and alle schulen wite, to what charge thei owen to be boundun."
Numbers 4.28 (Wycliffe),Wycliffe,Old Testament,Numbers,4,28,"This is the office of the meynee of Gersonytis, in the tabernacle of boond of pees; and thei schulen be vndur the hond of Ythamar, the sone of Aaron, preest."
Numbers 4.29 (Wycliffe),Wycliffe,Old Testament,Numbers,4,29,"Also thou schalt noumbre the sones of Merary, bi the meynees and housis of her fadris,"
Numbers 4.30 (Wycliffe),Wycliffe,Old Testament,Numbers,4,30,"fro thretti yeer and aboue til to fifti yeer, alle that entren to the office of her seruice, and to the ournyng of the boond of pees of witnessyng."
Numbers 4.31 (Wycliffe),Wycliffe,Old Testament,Numbers,4,31,"These ben the chargis of hem; thei schulen bere the tablis of the tabernacle, and the barris therof, the pilers and her foundementis; also the pilers of the greet street bi cumpas,"
Numbers 4.32 (Wycliffe),Wycliffe,Old Testament,Numbers,4,32,"with her foundementis, and her stakis, and coordis; thei schulen take alle instrumentis and purtenaunce at noumbre, and so thei schulen bere."
Numbers 4.33 (Wycliffe),Wycliffe,Old Testament,Numbers,4,33,"This is the office of the meynee of Meraritis, and the seruyce in the tabernacle of boond of pees; and thei schulen be vndur the hond of Ythamar, the sone of Aaron, preest."
Numbers 4.34 (Wycliffe),Wycliffe,Old Testament,Numbers,4,34,"Therfor Moises and Aaron and the princes of the synagoge noumbriden the sones of Caath, bi the kynredis and housis of her fadris,"
Numbers 4.35 (Wycliffe),Wycliffe,Old Testament,Numbers,4,35,"fro thretti yeer and aboue til to the fiftithe yeer, alle that entren to the seruyce of the tabernacle of boond of pees;"
Numbers 4.36 (Wycliffe),Wycliffe,Old Testament,Numbers,4,36,and thei weren foundun two thousynde seuene hundrid and fifti.
Numbers 4.37 (Wycliffe),Wycliffe,Old Testament,Numbers,4,37,"This is the noumbre of the puple of Caath, which entrith in to the tabernacle of boond of pees; Moises and Aaron noumbriden these, bi the word of the Lord, bi the hond of Moises."
Numbers 4.38 (Wycliffe),Wycliffe,Old Testament,Numbers,4,38,"And the sones of Gerson weren noumbrid, bi the kyneredis and housis of her fadris,"
Numbers 4.39 (Wycliffe),Wycliffe,Old Testament,Numbers,4,39,"fro thretti yeer and aboue til to the fiftithe yeer, alle that entren that thei mynystre in the tabernacle of boond of pees;"
Numbers 4.40 (Wycliffe),Wycliffe,Old Testament,Numbers,4,40,and thei weren foundun two thousynde sixe hundrid and thretti.
Numbers 4.41 (Wycliffe),Wycliffe,Old Testament,Numbers,4,41,"This is the puple of Gersonytis, which Moises and Aaron noumbriden, bi the word of the Lord."
Numbers 4.42 (Wycliffe),Wycliffe,Old Testament,Numbers,4,42,"And the sones of Merary weren noumbrid, bi the kynredis and housis of her fadris,"
Numbers 4.43 (Wycliffe),Wycliffe,Old Testament,Numbers,4,43,"fro threttithe yeer and aboue til to the fiftithe yere, alle that entren to fille the customs, ether seruices, of the tabernacle of boond of pees;"
Numbers 4.44 (Wycliffe),Wycliffe,Old Testament,Numbers,4,44,and thei weren foundun thre thousynde and two hundrid.
Numbers 4.45 (Wycliffe),Wycliffe,Old Testament,Numbers,4,45,"This is the noumbre of the sones of Merari, whiche Moyses and Aaron noumbriden, bi the comaundement of the Lord, bi the hoond of Moises."
Numbers 4.46 (Wycliffe),Wycliffe,Old Testament,Numbers,4,46,"Alle that weren noumbrid of Leuytis, and whiche Moyses and Aaron and the princes of Israel maden to be noumbrid, bi the kynredis and housis of her fadris,"
Numbers 4.47 (Wycliffe),Wycliffe,Old Testament,Numbers,4,47,"fro thretti yeer and aboue til to the fiftithe yeer, and entriden to the seruyce of the tabernacle, and to bere chargis,"
Numbers 4.48 (Wycliffe),Wycliffe,Old Testament,Numbers,4,48,weren togidere eiyte thousynde fyue hundrid and foure scoor.
Numbers 4.49 (Wycliffe),Wycliffe,Old Testament,Numbers,4,49,"By the word of the Lord Moises noumbride hem, ech man bi his office and hise chargis, as the Lord comaundide to hym."
Numbers 5.1 (Wycliffe),Wycliffe,Old Testament,Numbers,5,1,"And the Lord spak to Moises, and seide, Comaunde thou to the sones of Israel,"
Numbers 5.2 (Wycliffe),Wycliffe,Old Testament,Numbers,5,2,"that thei caste out of the castels ech leprouse man, and that fletith out seed, and is defoulid on a deed bodi; caste ye out of the castels,"
Numbers 5.3 (Wycliffe),Wycliffe,Old Testament,Numbers,5,3,"as wel a male as a female, lest thei defoulen tho, whanne thei dwellen with you."
Numbers 5.4 (Wycliffe),Wycliffe,Old Testament,Numbers,5,4,"And the sones of Israel diden so; and thei castiden hem out of the castels, as the Lord spak to Moises."
Numbers 5.5 (Wycliffe),Wycliffe,Old Testament,Numbers,5,5,"And the Lord spak to Moises,"
Numbers 5.6 (Wycliffe),Wycliffe,Old Testament,Numbers,5,6,"and seide, Speke thou to the sones of Israel, Whanne a man ethir a womman han do of alle synnes that ben wont to falle to men, and han broke bi necgligence the comaundement of the Lord,"
Numbers 5.7 (Wycliffe),Wycliffe,Old Testament,Numbers,5,7,"and han trespassid, thei schulen knowleche her synne, and thei schulen yelde thilke heed, and the fyuethe part aboue, to hym ayens whom thei synneden."
Numbers 5.8 (Wycliffe),Wycliffe,Old Testament,Numbers,5,8,"But if noon is that schal resseyue thei schulen yyue to the Lord, and it schal be the preestis part, outakun the ram which is offrid for clensyng, that it be a quemeful sacrifice."
Numbers 5.9 (Wycliffe),Wycliffe,Old Testament,Numbers,5,9,"Also alle the firste fruytis, whiche the sones of Israel offren, perteynen to the preest;"
Numbers 5.10 (Wycliffe),Wycliffe,Old Testament,Numbers,5,10,"and what euer thing is offrid of ech man in the seyntuarie, and is youun to the hondis of the preest, it schal be the preestis part."
Numbers 5.11 (Wycliffe),Wycliffe,Old Testament,Numbers,5,11,"And the Lord spak to Moises,"
Numbers 5.12 (Wycliffe),Wycliffe,Old Testament,Numbers,5,12,"and seide, Speke thou to the sones of Israel, and thou schalt seie to hem, If the wijf of a man hath errid, and hath dispisid the hosebonde,"
Numbers 5.13 (Wycliffe),Wycliffe,Old Testament,Numbers,5,13,"and hath slept with another man, and the hosebonde may not take ether preue this, but the auowtrye is hid, and may not be preuyd bi witnessis, for sche is not foundun in leccherie;"
Numbers 5.14 (Wycliffe),Wycliffe,Old Testament,Numbers,5,14,"if the spirit of gelousie stirith the housebonde ayens his wijf, which is ether defoulid, ethir is apechid bi fals suspecioun,"
Numbers 5.15 (Wycliffe),Wycliffe,Old Testament,Numbers,5,15,"the man schal brynge hir to the preest, and he schal offre an offryng for hir the tenthe part of a mesure clepid satum of barli meele; he schal not schede oyle ther onne, nethir he schal putte encense, for it is the sacrifice of gelousie, and an offryng enquerynge auowtrye."
Numbers 5.16 (Wycliffe),Wycliffe,Old Testament,Numbers,5,16,"Therfor the preest schal offre hir, and schal sette bifore the Lord;"
Numbers 5.17 (Wycliffe),Wycliffe,Old Testament,Numbers,5,17,"and he schal take holi watir in a vessel of erthe, and he schal putte in to it a litil of the erthe of the pawment of the tabernacle."
Numbers 5.18 (Wycliffe),Wycliffe,Old Testament,Numbers,5,18,"And whanne the womman stondith in the siyt of the Lord, he schal diskyuere hir heed, and he schal putte on the hondis of hir the sacrifice of remembryng, and the offryng of gelousie. Sotheli he schal holde moost bittir watris, in whiche he gaderide togidere cursis with cursyng."
Numbers 5.19 (Wycliffe),Wycliffe,Old Testament,Numbers,5,19,"And he schal conioure hir, and schal seie, If an alien man slepte not with thee, and if thou art not defoulid in the forsakyng the bed of the hosebonde, these bittereste watris schulen not anoye thee, in to whiche Y haue gaderid togidere cursis;"
Numbers 5.20 (Wycliffe),Wycliffe,Old Testament,Numbers,5,20,"ellis if thou bowidst awei fro thin hosebonde, and art defoulid, and hast leyn with another man,"
Numbers 5.21 (Wycliffe),Wycliffe,Old Testament,Numbers,5,21,"thou schalt be suget to these cursyngys; the Lord yyue thee in to cursyng, and in to ensaumple of alle men in his puple; the Lord make thin hipe to wexe rotun, and thi wombe swelle, and be brokun;"
Numbers 5.22 (Wycliffe),Wycliffe,Old Testament,Numbers,5,22,"cursid watris entre in to thi wombe, and while the wombe swellith, thin hipe wexe rotun. And the womman schal answere, Amen! amen!"
Numbers 5.23 (Wycliffe),Wycliffe,Old Testament,Numbers,5,23,"And the preest schal write thes cursis in a litil book, and he schal do awey tho cursis with bittereste watris, in to whiche he gaderide cursis,"
Numbers 5.24 (Wycliffe),Wycliffe,Old Testament,Numbers,5,24,"and he schal yyue to hir to drynke. And whanne sche hath drunke tho watris,"
Numbers 5.25 (Wycliffe),Wycliffe,Old Testament,Numbers,5,25,"the preest schal take of hir hond the sacrifice of gelousie, and he schal reise it bifor the Lord, and he schal putte on the auter;"
Numbers 5.26 (Wycliffe),Wycliffe,Old Testament,Numbers,5,26,"so oneli that he take bifore an handful of sacrifice of that that is offrid, and brenne on the auter, and so yyue drynke to the womman the moost bittere watris."
Numbers 5.27 (Wycliffe),Wycliffe,Old Testament,Numbers,5,27,"And whanne sche hath drunke tho watris, if sche is defoulid, and is gilti of auowtrie, for the hosebonde is dispisid, the watris of cursyng schulen passe thorouy hir, and while the wombe is bolnyd, the hipe schal wexe rotun, and the womman schal be in to cursyng and in to ensaumple to al the puple."
Numbers 5.28 (Wycliffe),Wycliffe,Old Testament,Numbers,5,28,"That if sche is not pollutid, sche schal be harmeles, and schal brynge forth fre children."
Numbers 5.29 (Wycliffe),Wycliffe,Old Testament,Numbers,5,29,"This is the lawe of gelousie, if a womman bowith awei fro hir hosebonde, and is defoulid,"
Numbers 5.30 (Wycliffe),Wycliffe,Old Testament,Numbers,5,30,"and the hosebonde is stirid with the spirit of gelousye, and bryngith hir in to the siyt of the Lord, and the preest doith to hir bi alle thingis that ben writun, the hosebonde schal be with out synne,"
Numbers 5.31 (Wycliffe),Wycliffe,Old Testament,Numbers,5,31,and sche schal resseyue hir wickidnesse.
Numbers 6.1 (Wycliffe),Wycliffe,Old Testament,Numbers,6,1,"And the Lord spak to Moises and seide, Speke thou to the sones of Israel,"
Numbers 6.2 (Wycliffe),Wycliffe,Old Testament,Numbers,6,2,"and thou schalt seie to hem, Whanne a man ether a womman makith auow, that thei be halewid, and thei wolen halewe hem silf to the Lord,"
Numbers 6.3 (Wycliffe),Wycliffe,Old Testament,Numbers,6,3,"thei schulen absteyne fro wyn and fro al thing that may make drunkun; thei schulen not drynke vynegre of wyn, and of ony other drynkyng, and what euer thing is pressid out of the grape; thei schulen not ete freisch grapis and drie,"
Numbers 6.4 (Wycliffe),Wycliffe,Old Testament,Numbers,6,4,"alle dayes in whiche thei ben halewid bi a vow to the Lord; thei schulen not ete what euer thing may be of the vyner, fro a grape dried til to the draf."
Numbers 6.5 (Wycliffe),Wycliffe,Old Testament,Numbers,6,5,"In al tyme of his departyng a rasour schal not passe on his heed, til to the day fillid in which he is halewid to the Lord; he schal be hooli while the heer of his heed schal wexe."
Numbers 6.6 (Wycliffe),Wycliffe,Old Testament,Numbers,6,6,"In al the tyme of his halewing he schal not entre on a deed bodi,"
Numbers 6.7 (Wycliffe),Wycliffe,Old Testament,Numbers,6,7,"and sotheli he schal not be defoulid on the deed bodi of fadir and of moder, of brothir and of sistir, for the halewyng of his God is on his heed;"
Numbers 6.8 (Wycliffe),Wycliffe,Old Testament,Numbers,6,8,ech dai of his departyng schal be hooli to the Lord.
Numbers 6.9 (Wycliffe),Wycliffe,Old Testament,Numbers,6,9,"But if ony man is deed sudeynly bifore hym, the heed of his halewyng schal be defoulid, which he schal schaue anoon in the same dai of his clensyng, and eft in the seuenthe dai;"
Numbers 6.10 (Wycliffe),Wycliffe,Old Testament,Numbers,6,10,"forsothe in the eiyte dai he schal offre twei turtlis, ether twei briddis of a culuer, to the preest, in the entryng of the boond of pees of witnessyng."
Numbers 6.11 (Wycliffe),Wycliffe,Old Testament,Numbers,6,11,"And the preest schal make oon for synne, and the tothir in to brent sacrifice; and the preest schal preie for hym, for he synnede on a deed bodi, and he schal halewe his heed in that dai."
Numbers 6.12 (Wycliffe),Wycliffe,Old Testament,Numbers,6,12,"And he schal halewe to the Lord the daies of his departyng, and he schal offre a lomb of o yeer for synne, so netheles that the formere daies be maad voide, for his halewyng is defoulid."
Numbers 6.13 (Wycliffe),Wycliffe,Old Testament,Numbers,6,13,"This is the lawe of consecracioun. Whanne the daies schulen be fillid, whiche he determynede by a vow, the preest schal brynge hym to the dore of the tabernacle of boond of pees, and schal offre his offryng to the Lord,"
Numbers 6.14 (Wycliffe),Wycliffe,Old Testament,Numbers,6,14,"a lomb of o yeer with out wem, in to brent sacrifice, and a scheep of o yeer with outen wem, for synne, and a ram with out wem, a pesible sacrifice;"
Numbers 6.15 (Wycliffe),Wycliffe,Old Testament,Numbers,6,15,"also a panyere of theerf looues, that ben spreynt togidere with oile, and cakis sodun in watir, and aftir anoyntid with oile, with out sourdow, and fletyng sacrifices of alle bi hem silf;"
Numbers 6.16 (Wycliffe),Wycliffe,Old Testament,Numbers,6,16,"whiche the preest schal offre bifor the Lord, and schal make as wel for synne as in to brent sacrifice."
Numbers 6.17 (Wycliffe),Wycliffe,Old Testament,Numbers,6,17,"Sotheli he schal offre the ram a pesible sacrifice to the Lord, and he schal offre togidere a panyere of therf looues and fletyng sacryfices, that ben due bi custom."
Numbers 6.18 (Wycliffe),Wycliffe,Old Testament,Numbers,6,18,"Thanne the Nazarei schal be schauun fro the heer of his consecracioun, bifor the doore of the tabernacle of boond of pees; and the preest schal take hise heeris, and schal putte on the fier, which is put vndur the sacrifice of pesible thingis."
Numbers 6.19 (Wycliffe),Wycliffe,Old Testament,Numbers,6,19,"And he schal take the schuldur sodun of the ram, and o cake of breed with out sourdow fro the panyere, and o theerf caak first sodun in watir and aftirward fried in oile, and he schal bitake in the hondis of the Nazarei, aftir that his heed is schauun."
Numbers 6.20 (Wycliffe),Wycliffe,Old Testament,Numbers,6,20,"And the preest schal reise in the siyt of the Lord the thingis takun eft of hym. And the thingis halewid schulen be the preestis part, as the brest which is comaundid to be departid, and the hipe. Aftir these thingis the Nasarey may drynke wyn."
Numbers 6.21 (Wycliffe),Wycliffe,Old Testament,Numbers,6,21,"This is the lawe of the Nasarei, whanne he hath avowyd his offryng to the Lord in the tyme of his consecracioun, outakun these thingis whiche his hond fyndith. By this that he avowide in soule, so he schal do, to the perfeccioun of his halewyng."
Numbers 6.22 (Wycliffe),Wycliffe,Old Testament,Numbers,6,22,"And the Lord spak to Moyses and seide,"
Numbers 6.23 (Wycliffe),Wycliffe,Old Testament,Numbers,6,23,"Speke thou to Aaron and to hise sones, Thus ye schulen blesse the sones of Israel, and ye schulen seie to hem,"
Numbers 6.24 (Wycliffe),Wycliffe,Old Testament,Numbers,6,24,"The Lord blesse thee, and kepe thee;"
Numbers 6.25 (Wycliffe),Wycliffe,Old Testament,Numbers,6,25,"the Lord schewe his face to thee, and haue mercy on thee;"
Numbers 6.26 (Wycliffe),Wycliffe,Old Testament,Numbers,6,26,"the Lord turne his cheer to thee, and yyue pees to thee."
Numbers 6.27 (Wycliffe),Wycliffe,Old Testament,Numbers,6,27,"Thei schulen clepe inwardli my name on the sones of Israel, and Y schal blesse hem."
Numbers 7.1 (Wycliffe),Wycliffe,Old Testament,Numbers,7,1,"Forsothe it was don in the dai in which Moises fillide the tabernacle, and reiside it, and anoyntide and halewide with alle hise vessels, the auter in lijk maner and the vessels therof."
Numbers 7.2 (Wycliffe),Wycliffe,Old Testament,Numbers,7,2,"And the princes of Israel, and the heedis of meynees that weren bi alle lynagis, the souereyns of hem that weren noumbrid,"
Numbers 7.3 (Wycliffe),Wycliffe,Old Testament,Numbers,7,3,"offeriden yiftis bifor the Lord, sixe waynes hylid with twelue oxun; twei duykis offeriden o wayn, and ech offeride oon oxe. And thei offeriden tho waynes in the siyt of the tabernacle."
Numbers 7.4 (Wycliffe),Wycliffe,Old Testament,Numbers,7,4,"Forsothe the Lord seide to Moises,"
Numbers 7.5 (Wycliffe),Wycliffe,Old Testament,Numbers,7,5,"Take thou of hem, that tho serue in the seruice of the tabernacle, and bitake thou tho to dekenes bi the ordre of her seruice."
Numbers 7.6 (Wycliffe),Wycliffe,Old Testament,Numbers,7,6,"And so whanne Moises hadde take the waynes, and the oxun, he bitook tho to the dekenes."
Numbers 7.7 (Wycliffe),Wycliffe,Old Testament,Numbers,7,7,"He yaf twei waynes and foure oxun to the sones of Gerson, bi that that thei hadden nedeful."
Numbers 7.8 (Wycliffe),Wycliffe,Old Testament,Numbers,7,8,"He yaf four other waynes and eiyte oxun to the sones of Merari, bi her offices and religioun, vnder the hond of Ythamar, the sone of Aaron, preest."
Numbers 7.9 (Wycliffe),Wycliffe,Old Testament,Numbers,7,9,"Forsothe he yaf not waynes and oxun to the sones of Caath, for thei seruen in the seyntuarye, and beren chargis with her owne schuldris."
Numbers 7.10 (Wycliffe),Wycliffe,Old Testament,Numbers,7,10,"Therfor the duykis offeriden, in the halewyng of the auter, in the dai in which it was anoyntid, her offryng to the Lord, bifore the auter."
Numbers 7.11 (Wycliffe),Wycliffe,Old Testament,Numbers,7,11,"And the Lord seide to Moises, Alle dukis bi hemsilf offre yiftis, bi alle daies bi hem silf, in to the halewyng of the auter."
Numbers 7.12 (Wycliffe),Wycliffe,Old Testament,Numbers,7,12,"Naason, the sone of Amynadab, of the lynage of Juda, offeride his offryng in the firste day;"
Numbers 7.13 (Wycliffe),Wycliffe,Old Testament,Numbers,7,13,"and a siluerne vessel to preue ensense and siche thingis, in the weiyte of an hundrid and thretti siclis, a viol of siluere, hauynge seuenti siclis bi the weiyt of the seyntuarie, weren ther ynne, euer eithir ful of flour spreynt togidere with oile, in to sacrifice;"
Numbers 7.14 (Wycliffe),Wycliffe,Old Testament,Numbers,7,14,"a morter, of ten goldun siclis, ful of encence."
Numbers 7.15 (Wycliffe),Wycliffe,Old Testament,Numbers,7,15,"He offride an oxe of the droue, and a ram, and a lomb of o yeer, in to brent sacrifice;"
Numbers 7.16 (Wycliffe),Wycliffe,Old Testament,Numbers,7,16,"and a buk of geet, for synne."
Numbers 7.17 (Wycliffe),Wycliffe,Old Testament,Numbers,7,17,"And he offeride in the sacrifice of pesible thingis, tweyne oxun, fyue rammys, fyue buckis of geet, fyue lambren of o yeer. This is the offryng of Naason, the sone of Amynadab."
Numbers 7.18 (Wycliffe),Wycliffe,Old Testament,Numbers,7,18,"In the secounde dai Nathanael, the sone of Suar, duyk of the lynage of Isachar,"
Numbers 7.19 (Wycliffe),Wycliffe,Old Testament,Numbers,7,19,"offeride a siluerne vessel to preue encense and siche thingis, peisynge an hundrid and thretti siclis, a siluerne viole, hauynge seuenti syclis bi the weiyte of seyntuarie, euer either ful of flour spreynt togidere with oile, in to sacrifice;"
Numbers 7.20 (Wycliffe),Wycliffe,Old Testament,Numbers,7,20,"a goldun morter, hauynge ten siclis, ful of encense;"
Numbers 7.21 (Wycliffe),Wycliffe,Old Testament,Numbers,7,21,"an oxe of the droue, and a ram, and a lomb of o yeer, in to brent sacrifice;"
Numbers 7.22 (Wycliffe),Wycliffe,Old Testament,Numbers,7,22,"and a buc of geet, for synne."
Numbers 7.23 (Wycliffe),Wycliffe,Old Testament,Numbers,7,23,"And in the sacrifice of pesible thingis he offride tweyne oxun, and fyue rammes, fyue buckis of geet, fyue lambren of o yeer. This was the offryng of Nathanael the sone of Suar."
Numbers 7.24 (Wycliffe),Wycliffe,Old Testament,Numbers,7,24,"In the thridde dai Eliab, the sone of Elon, prince of the sones of Zabulon,"
Numbers 7.25 (Wycliffe),Wycliffe,Old Testament,Numbers,7,25,"offeride a siluerne vessel to preue encence and siche thingis, peisynge an hundrid and thretti siclis, a siluerne viol, hauynge seuenti siclis at the weiyte of seyntuarie, euer eithir ful of flour spreynt togidere with oile, in to sacrifice; a goldun morter,"
Numbers 7.26 (Wycliffe),Wycliffe,Old Testament,Numbers,7,26,"peisynge ten siclis, ful of encense;"
Numbers 7.27 (Wycliffe),Wycliffe,Old Testament,Numbers,7,27,"an oxe of the droue, and a ram, and a lomb of o yeer, in to brent sacrifice; and a buc of geet, for synne."
Numbers 7.28 (Wycliffe),Wycliffe,Old Testament,Numbers,7,28,"And in sacrifice of pesible thingis he offride tweyne oxen, fyue rammes, fyue buckis of geet, fyue lambren of o yeer."
Numbers 7.29 (Wycliffe),Wycliffe,Old Testament,Numbers,7,29,"This is the offryng of Eliab, the sone of Helon."
Numbers 7.30 (Wycliffe),Wycliffe,Old Testament,Numbers,7,30,"In the fourthe dai Helisur, the sone of Sedeur, the prince of the sones of Ruben,"
Numbers 7.31 (Wycliffe),Wycliffe,Old Testament,Numbers,7,31,"offride a siluerne vessel to preue encense and siche thingis, peisynge an hundrid and thretti siclis, a siluerne viol, hauynge seuenti syclis at the weiyte of seyntuarie, euer eithir ful of flour spreynt togidere with oile, in to sacrifice;"
Numbers 7.32 (Wycliffe),Wycliffe,Old Testament,Numbers,7,32,"a goldun morter peisynge ten siclis, ful of encense;"
Numbers 7.33 (Wycliffe),Wycliffe,Old Testament,Numbers,7,33,"an oxe of the drooue, and a ram, and a lomb of o yeer in to brent sacrifice,"
Numbers 7.34 (Wycliffe),Wycliffe,Old Testament,Numbers,7,34,"and a buc of geet, for synne."
Numbers 7.35 (Wycliffe),Wycliffe,Old Testament,Numbers,7,35,"And in to sacrifice of pesible thingis he offride tweyne oxun, fyue rammes, fyue buckis of geet, fyue lambren of o yeer. This was the offryng of Elisur, the sone of Sedeur."
Numbers 7.36 (Wycliffe),Wycliffe,Old Testament,Numbers,7,36,"In the fyuethe dai Salamyhel, the sone of Surisaddai, the prince of the sones of Symeon,"
Numbers 7.37 (Wycliffe),Wycliffe,Old Testament,Numbers,7,37,"offeride a siluerne vessel to preue encense and siche thingis, peysynge an hundrid and thretti siclis, a siluerne viol, hauynge seuenti siclis at the weiyte of seyntuarie, euer either ful of flour spreynt togidere with oile, in to sacrifice;"
Numbers 7.38 (Wycliffe),Wycliffe,Old Testament,Numbers,7,38,"a goldun morter, peisynge ten siclis, ful of encense;"
Numbers 7.39 (Wycliffe),Wycliffe,Old Testament,Numbers,7,39,"an oxe of the drooue, and a ram, and a lomb of o yeer, in to brent sacrifice;"
Numbers 7.40 (Wycliffe),Wycliffe,Old Testament,Numbers,7,40,"and a bucke of geet, for synne."
Numbers 7.41 (Wycliffe),Wycliffe,Old Testament,Numbers,7,41,"And in to sacrifice of pesible thingis he offeride tweyne oxun, fyue rammes, fyue buckis of geet, fyue lambren of o yeer. This was the offring of Salamyhel, the sone of Surisaddai."
Numbers 7.42 (Wycliffe),Wycliffe,Old Testament,Numbers,7,42,"In the sixte day Elisaphat, the sone of Duel, the prince of the sones of Gad,"
Numbers 7.43 (Wycliffe),Wycliffe,Old Testament,Numbers,7,43,"offride a siluerne vessel to preue encense and sich thingis, peisynge an hundrid and thretti siclis, a siluerne viol, hauynge seuenti siclis at the weiyte of seyntuarie, euer eithir ful of flour spreynt togidere with oile in to sacrifice;"
Numbers 7.44 (Wycliffe),Wycliffe,Old Testament,Numbers,7,44,"a goldun morter, peisynge ten siclis, ful of encense;"
Numbers 7.45 (Wycliffe),Wycliffe,Old Testament,Numbers,7,45,"an oxe of the droue, and a ram, and a lomb of o yeer, in to brent sacrifice;"
Numbers 7.46 (Wycliffe),Wycliffe,Old Testament,Numbers,7,46,"and a buc of geet, for synne."
Numbers 7.47 (Wycliffe),Wycliffe,Old Testament,Numbers,7,47,"And in to sacrifice of pesible thingis he offride twei oxun, fyue rammes, fyue buckis of geet, fyue lambren of o yeer. This was the offryng of Elisaphat, the sone of Duel."
Numbers 7.48 (Wycliffe),Wycliffe,Old Testament,Numbers,7,48,"In the seuenthe dai Elisama, the sone of Amyud, the prince of the sones of Effraym,"
Numbers 7.49 (Wycliffe),Wycliffe,Old Testament,Numbers,7,49,"offride a siluerne vessel to preue encense and siche thingis, peisynge an hundrid and thretti siclis, a siluerne viol, hauynge seuenti siclis at the weiyte of seyntuarie, euer either ful of flour spreynt togidere with oyle, in to sacrifice; a goldun morter,"
Numbers 7.50 (Wycliffe),Wycliffe,Old Testament,Numbers,7,50,"peisynge ten siclis, ful of encense;"
Numbers 7.51 (Wycliffe),Wycliffe,Old Testament,Numbers,7,51,"an oxe of the drooue, and a ram, and a lomb of o yeer, in to"
Numbers 7.52 (Wycliffe),Wycliffe,Old Testament,Numbers,7,52,"brent sacrifice; and a buc of geet, for synne."
Numbers 7.53 (Wycliffe),Wycliffe,Old Testament,Numbers,7,53,"And in to sacrifices of pesible thingis he offride tweyne oxun, fyue rammes, fyue buckis of geet, fyue lambren of o yeer. This was the offryng of Elisama, the sone of Amyud."
Numbers 7.54 (Wycliffe),Wycliffe,Old Testament,Numbers,7,54,"In the eiytthe dai Gamaliel, the sone of Fadussur, the prince of the sones of Manasses,"
Numbers 7.55 (Wycliffe),Wycliffe,Old Testament,Numbers,7,55,"offride a siluerne vessel to preue encense and siche thingis, peisynge an hundrid and thretti syclis, a siluerne viole, hauynge seuenti siclis at the weiyte of seyntuarie, euer eithir ful of flour spreynt togidere with oile, in to sacrifice; a goldun morter,"
Numbers 7.56 (Wycliffe),Wycliffe,Old Testament,Numbers,7,56,"peisynge ten siclis, ful of encense;"
Numbers 7.57 (Wycliffe),Wycliffe,Old Testament,Numbers,7,57,"an oxe of the drooue, and a ram, and a lomb of o yeer, in to brent"
Numbers 7.58 (Wycliffe),Wycliffe,Old Testament,Numbers,7,58,"sacrifice; and a buc of geet, for synne."
Numbers 7.59 (Wycliffe),Wycliffe,Old Testament,Numbers,7,59,"And in to sacrificis of pesible thingis he offride tweyne oxun, fyue rammes, fyue buckis of geet, fyue lambren of o yeer. This was the offryng of Gamaliel, the sone of Fadussur."
Numbers 7.60 (Wycliffe),Wycliffe,Old Testament,Numbers,7,60,"In the nynthe dai Abidan, the sone of Gedeon, the prince of the sones of Beniamyn,"
Numbers 7.61 (Wycliffe),Wycliffe,Old Testament,Numbers,7,61,"offeride a siluerne vessel to preue encense and siche thingis, peisynge an hundrid and thretti siclis, a siluerne viol, hauynge seuenti siclis at the weiyte of seyntuarie, euer eithir ful of flour sprent togidere with oile, in to sacrifice;"
Numbers 7.62 (Wycliffe),Wycliffe,Old Testament,Numbers,7,62,"a goldun morter, peisynge ten siclis, ful of encense; an oxe of the drooue,"
Numbers 7.63 (Wycliffe),Wycliffe,Old Testament,Numbers,7,63,"and a ram, and a lomb of o yeer in to brent sacrifice;"
Numbers 7.64 (Wycliffe),Wycliffe,Old Testament,Numbers,7,64,"and a buc of geet, for synne."
Numbers 7.65 (Wycliffe),Wycliffe,Old Testament,Numbers,7,65,"And in to sacrifice of pesible thingis he offride tweyne oxun, fyue rammes, fyue buckis of geet, fyue lambren of o yeer. This was the offryng of Abidan, the sone of Gedeon."
Numbers 7.66 (Wycliffe),Wycliffe,Old Testament,Numbers,7,66,"In the tenthe dai Abiezer, the sone of Amysaddai, the prince of the sones of Dan,"
Numbers 7.67 (Wycliffe),Wycliffe,Old Testament,Numbers,7,67,"offride a siluerne vessel to preue encense and siche thingis, peisynge an hundrid and thretti siclis, a siluerne viol, hauynge seuenti siclis at the weiyte of seyntuarie, euer ethir ful of flour spreynt to gidere with oile in to sacrifice;"
Numbers 7.68 (Wycliffe),Wycliffe,Old Testament,Numbers,7,68,"a goldun morter, peisynge ten siclis, ful of encense;"
Numbers 7.69 (Wycliffe),Wycliffe,Old Testament,Numbers,7,69,"an oxe of the drooue, and a ram, and a lomb of o yeer, in to brent sacrifice;"
Numbers 7.70 (Wycliffe),Wycliffe,Old Testament,Numbers,7,70,"and a buc of geet, for synne."
Numbers 7.71 (Wycliffe),Wycliffe,Old Testament,Numbers,7,71,"And in to sacrifices of pesible thingis he offride tweyne oxun, fyue rammes, fyue buckis of geet, fyue lambren of o yeer. This was the offryng of Abiezer, the sone of Amysaddai."
Numbers 7.72 (Wycliffe),Wycliffe,Old Testament,Numbers,7,72,"In the enleuenthe dai Phegiel, the sone of Ocran,"
Numbers 7.73 (Wycliffe),Wycliffe,Old Testament,Numbers,7,73,"the prince of the sones of Aser, offride a siluerne vessel to preue encense and siche thingis, peisynge an hundrid and thretti siclis, a siluerne viol, hauynge seuenti siclis at the weiyte of seyntuarie, euer either ful of flour spreynt to gidere with oile, in to sacrifice;"
Numbers 7.74 (Wycliffe),Wycliffe,Old Testament,Numbers,7,74,"a goldun morter, peisynge ten ciclis, ful of encense;"
Numbers 7.75 (Wycliffe),Wycliffe,Old Testament,Numbers,7,75,"an oxe of the drooue, and a ram, and a lomb of o yeer, in to brent sacrifice;"
Numbers 7.76 (Wycliffe),Wycliffe,Old Testament,Numbers,7,76,"and a bucke of geet, for synne."
Numbers 7.77 (Wycliffe),Wycliffe,Old Testament,Numbers,7,77,"And in to sacrifices of pesyble thingis he offride tweyne oxun, fyue rammes, fyue buckis of geet, fyue lambren of o yeer. This was the offryng of Phegiel, the sone of Ochran."
Numbers 7.78 (Wycliffe),Wycliffe,Old Testament,Numbers,7,78,"In the tweluethe dai Ahira, the sone of Enan, the prince of the sones of Neptalym,"
Numbers 7.79 (Wycliffe),Wycliffe,Old Testament,Numbers,7,79,"offride a siluerne vessel to preue encense and siche thingis, peisynge an hundrid and thetti siclis, a siluerne viol, hauynge seuenti siclis at the weiyte of seyntuarie, euer eithir ful of flour spreynt to gidere with oile, in to sacrifice;"
Numbers 7.80 (Wycliffe),Wycliffe,Old Testament,Numbers,7,80,"a goldun morter, peisynge ten siclis, ful of encense;"
Numbers 7.81 (Wycliffe),Wycliffe,Old Testament,Numbers,7,81,"an oxe of the drooue, and a ram, and a lomb of o yeer, in to brent sacrifice;"
Numbers 7.82 (Wycliffe),Wycliffe,Old Testament,Numbers,7,82,"and a buc of geet, for synne."
Numbers 7.83 (Wycliffe),Wycliffe,Old Testament,Numbers,7,83,"And in to sacrifices of pesible thingis he offride tweyne oxun, fyue rammes, fyue buckis of geet, fyue lambren of o yeer. This was the offryng of Haira, the sone of Henan."
Numbers 7.84 (Wycliffe),Wycliffe,Old Testament,Numbers,7,84,"These thingis weren offrid of the sones of Israel, in the halewyng of the auter, in the dai in which it was halewid; siluerne vessels to preue, encense and siche thingis twelue, siluerne viols twelue, goldun morteris twelue;"
Numbers 7.85 (Wycliffe),Wycliffe,Old Testament,Numbers,7,85,"so that o vessel to preue encense and siche thingis hadde an hundrid and thretti siclis of siluer, and o viol hadde seuenti siclis, that is, in comyn, two thousynde and foure hundrid siclis of alle the vessels of siluer, bi the weiyte of seyntuarie;"
Numbers 7.86 (Wycliffe),Wycliffe,Old Testament,Numbers,7,86,"goldun morteris twelue, ful of encense, peisynge ten siclis bi the weiyte of seyntuarie, that is to gidere an hundrid and twenti siclis of gold;"
Numbers 7.87 (Wycliffe),Wycliffe,Old Testament,Numbers,7,87,"oxun of the drooue in to brent sacrifice twelue, twelue rammes, twelue lambren of o yeer, and the fletynge sacryfices of tho, twelue buckis of geet for synne;"
Numbers 7.88 (Wycliffe),Wycliffe,Old Testament,Numbers,7,88,"the sacrifices of pesible thingis, foure and twenti oxun, sexty rammes, sexti buckis of geet, sixti lambren of o yeer. These thingis weren offrid in the halewyng of the auter, whanne it was anoyntid."
Numbers 7.89 (Wycliffe),Wycliffe,Old Testament,Numbers,7,89,"And whanne Moyses entride in to the tabernacle of boond of pees, to axe counsel of Goddis answeryng place, he herde the vois of God spekynge to hym fro the propiciatorie, which was on the arke of witnessyng, bitwixe twei cherubyns, fro whennus also God spak to Moises."
Numbers 8.1 (Wycliffe),Wycliffe,Old Testament,Numbers,8,1,"And the Lord spak to Moises, and seide, Speke thou to Aaron,"
Numbers 8.2 (Wycliffe),Wycliffe,Old Testament,Numbers,8,2,"and thou schalt seie to hym, Whanne thou hast sett seuene launternes, the candilstike be reisid in the south part; therfor comaunde thou this, that the lanternes biholde euene ayens the north to the boord of looues of settyng forth, tho schulen schyne ayenus that part which the candilstike biholdith."
Numbers 8.3 (Wycliffe),Wycliffe,Old Testament,Numbers,8,3,"And Aaron dide, and puttide lanternes on the candilstike, as the Lord comaundide to Moises."
Numbers 8.4 (Wycliffe),Wycliffe,Old Testament,Numbers,8,4,"Sotheli this was the makyng of the candilstike; it was of gold betun out with hameris, as wel the myddil stok as alle thingis that camen forth of euer eithir side of the yeerdis; bi the saumple whych the Lord schewide to Moises, so he wrouyte the candilstike."
Numbers 8.5 (Wycliffe),Wycliffe,Old Testament,Numbers,8,5,"And the Lord spak to Moises,"
Numbers 8.6 (Wycliffe),Wycliffe,Old Testament,Numbers,8,6,"and seide, Take thou Leuytis fro the myddis of the sones of Israel;"
Numbers 8.7 (Wycliffe),Wycliffe,Old Testament,Numbers,8,7,"and thou schalt clense hem bi this custom. Be thei spreynt with watir of clensyng, and schaue thei alle the heeris of her fleisch. And whanne thei han waische her clothis and ben clensid, take thei an oxe of drooues,"
Numbers 8.8 (Wycliffe),Wycliffe,Old Testament,Numbers,8,8,"and the fletyng sacrifice therof, flour spreynt to gidere with oile; forsothe thou schalt take another oxe of the drooue for synne;"
Numbers 8.9 (Wycliffe),Wycliffe,Old Testament,Numbers,8,9,"and thou schalt present the Leuytis bifor the tabernacle of boond of pees, whanne al the multitude of the sones of Israel is clepid togidere."
Numbers 8.10 (Wycliffe),Wycliffe,Old Testament,Numbers,8,10,"And whanne the Leuytis ben bifor the Lord, the sones of Israel schulen sette her hondis on hem;"
Numbers 8.11 (Wycliffe),Wycliffe,Old Testament,Numbers,8,11,"and Aaron schal offre the Leuytis in the siyt of the Lord, a yifte of the sones of Israel, that thei serue in the seruice of hym."
Numbers 8.12 (Wycliffe),Wycliffe,Old Testament,Numbers,8,12,"Also the Leuytis schulen sette her hondis on the heedis of the oxun, of whiche oxun thou schalt make oon for synne, and the tother in to brent sacrifice of the Lord, that thou preye for hem."
Numbers 8.13 (Wycliffe),Wycliffe,Old Testament,Numbers,8,13,"And thou schalt ordeyne the Leuytis in the siyt of Aaron, and of hise sones, and thou schalt sacre hem offrid to the Lord;"
Numbers 8.14 (Wycliffe),Wycliffe,Old Testament,Numbers,8,14,"and thou schalt departe hem fro the myddis of the sones of Israel, that thei be myne."
Numbers 8.15 (Wycliffe),Wycliffe,Old Testament,Numbers,8,15,"And aftirward entre thei in to the tabernacle of boond of pees, that thei serue me; and so thou schalt clense and schalt halewe hem, in to an offryng of the Lord, for bi fre yifte thei ben youun to me of the sones of Israel."
Numbers 8.16 (Wycliffe),Wycliffe,Old Testament,Numbers,8,16,Y haue take hem for the firste gendrid thingis that openen ech wombe in Israel;
Numbers 8.17 (Wycliffe),Wycliffe,Old Testament,Numbers,8,17,"for alle the firste gendrid thingis of the sones of Israel ben myne, as wel of men as of beestis, fro the dai in which Y smoot ech firste gendrid thing in the loond of Egipt, Y halewide hem to me."
Numbers 8.18 (Wycliffe),Wycliffe,Old Testament,Numbers,8,18,And Y took the Leuytis for alle the firste gendrid children of the sones of Israel;
Numbers 8.19 (Wycliffe),Wycliffe,Old Testament,Numbers,8,19,"and Y yaf hem bi fre yifte to Aaron and hise sones, fro the myddis of the puple, that thei serue me for Israel, in the tabernacle of boond of pees, and that thei preie for hem, lest veniaunce be in the puple, if thei ben hardi to neiye to the seyntuarye."
Numbers 8.20 (Wycliffe),Wycliffe,Old Testament,Numbers,8,20,"And Moises and Aaron, and al the multitude of the sones of Israel, diden on the Leuitis tho thingis that the Lord comaundide to Moyses."
Numbers 8.21 (Wycliffe),Wycliffe,Old Testament,Numbers,8,21,"And thei weren clensid, and thei waischiden her clothis; and Aaron reiside hem in the siyt of the Lord, and preiede for hem,"
Numbers 8.22 (Wycliffe),Wycliffe,Old Testament,Numbers,8,22,"that thei schulen be clensid, and schulden entre to her offices in to the tabernacle of boond of pees, bifor Aaron and hise sones; as the Lord comaundide to Moises of the Leuytis, so it was don."
Numbers 8.23 (Wycliffe),Wycliffe,Old Testament,Numbers,8,23,"And the Lord spak to Moises, and seide, This is lawe of Leuytis;"
Numbers 8.24 (Wycliffe),Wycliffe,Old Testament,Numbers,8,24,"fro fyue and twentithe yeer and aboue thei schulen entre, for to mynystre in the tabernacle of boond of pees;"
Numbers 8.25 (Wycliffe),Wycliffe,Old Testament,Numbers,8,25,"and whanne thei han fillid the fiftithe yeer of age, thei schulen ceesse to serue."
Numbers 8.26 (Wycliffe),Wycliffe,Old Testament,Numbers,8,26,"And thei schulen be the mynystris of her bretheren in the tabernacle of boond of pees, that thei kepe tho thingis that ben bitakun to hem; sothely thei schulen not do tho werkis; thus thou schalt dispose Leuytis in her kepyngis."
Numbers 9.1 (Wycliffe),Wycliffe,Old Testament,Numbers,9,1,"And the Lord spak to Moises, in the deseert of Synay, in the secounde yeer aftir that thei yeden out of the lond of Egipt, in the firste moneth,"
Numbers 9.2 (Wycliffe),Wycliffe,Old Testament,Numbers,9,2,"and seide, The sones of Israel make pask in his tyme,"
Numbers 9.3 (Wycliffe),Wycliffe,Old Testament,Numbers,9,3,"in the fourtenthe day of this monethe, at the euentid, bi alle the cerymonyes and iustifiyngis therof."
Numbers 9.4 (Wycliffe),Wycliffe,Old Testament,Numbers,9,4,"And Moises comaundide to the sones of Israel, that thei schulden make pask;"
Numbers 9.5 (Wycliffe),Wycliffe,Old Testament,Numbers,9,5,"whiche maden in his tyme, in the fourtenthe dai of the monethe, at euentid, in the hil of Synai; bi alle thingis whiche the Lord comaundide to Moises, the sones of Israel diden."
Numbers 9.6 (Wycliffe),Wycliffe,Old Testament,Numbers,9,6,"Lo! forsothe summen vncleene on the soule of man, that myyten not make pask in that dai, neiyiden to Moises and Aaron,"
Numbers 9.7 (Wycliffe),Wycliffe,Old Testament,Numbers,9,7,"and seiden to hem, We ben vncleene on the soule of man; whi ben we defraudid, that we moun not offre an offryng to the Lord in his tyme, among the sones of Israel?"
Numbers 9.8 (Wycliffe),Wycliffe,Old Testament,Numbers,9,8,"To whiche Moises answeride, Stonde ye, that Y take counseil, what the Lord comaundith of you."
Numbers 9.9 (Wycliffe),Wycliffe,Old Testament,Numbers,9,9,"And the Lord spak to Moises, and seide,"
Numbers 9.10 (Wycliffe),Wycliffe,Old Testament,Numbers,9,10,"Speke thou to the sones of Israel, A man of youre folk which is vncleene on the soule, ether in the weie fer, make he pask to the Lord in the secounde monethe,"
Numbers 9.11 (Wycliffe),Wycliffe,Old Testament,Numbers,9,11,"in the fourtenthe dai of the monethe, at euentid; with therf looues and letusis of the feeld he schal ete it."
Numbers 9.12 (Wycliffe),Wycliffe,Old Testament,Numbers,9,12,"Thei schulen not leeue ony thing therof til the morewtid, and thei schulen not breke a boon therof; thei schulen kepe al the custom of pask."
Numbers 9.13 (Wycliffe),Wycliffe,Old Testament,Numbers,9,13,"Forsothe if ony man is bothe cleene, and is not in the weie, and netheles made not pask, thilke man schal be distried fro hise puplis, for he offeride not sacrifice to the Lord in his tyme; he schal bere his synne."
Numbers 9.14 (Wycliffe),Wycliffe,Old Testament,Numbers,9,14,"Also if a pilgrym and comelyng is anentis you, make he pask to the Lord, bi the cerymonyes and iustifiyngis therof; the same comaundement schal be anentis you, as wel to a comelyng as to a man borun in the loond."
Numbers 9.15 (Wycliffe),Wycliffe,Old Testament,Numbers,9,15,"Therfore in the dai in which the tabernacle was reisid, a cloude hilide it; sotheli as the licnesse of fier was on the tente fro euentid til the morewtid."
Numbers 9.16 (Wycliffe),Wycliffe,Old Testament,Numbers,9,16,"Thus it was don continueli, a cloude hilide it bi dai, and as the licnesse of fier bi nyyt."
Numbers 9.17 (Wycliffe),Wycliffe,Old Testament,Numbers,9,17,"And whanne the cloude that hilide the tabernacle was takun awei, thanne the sones of Israel yeden forth, and in the place where the cloude stood, there thei settiden tentis."
Numbers 9.18 (Wycliffe),Wycliffe,Old Testament,Numbers,9,18,"At the comaundement of the Lord thei yeden forth, and at his comaundement thei settiden the tabernacle. In alle daies in whiche the cloude stood on the tabernacle, thei dwelliden in the same place."
Numbers 9.19 (Wycliffe),Wycliffe,Old Testament,Numbers,9,19,"And if it bifelde that it dwellide in myche tyme on the tabernacle, the sones of Israel weren in the watchis of the Lord, and thei yeden not forth,"
Numbers 9.20 (Wycliffe),Wycliffe,Old Testament,Numbers,9,20,"in hou many euer daies the cloude was on the tabernacle. At the comaundement of the Lord thei reisiden tentis, and at his comaundement thei diden doun."
Numbers 9.21 (Wycliffe),Wycliffe,Old Testament,Numbers,9,21,"If the cloude was fro euentid til to the morewtid, and anoon in the morewtid hadde left, thei yeden forth; and if aftir a dai and nyyt it hadde go awei, thei scateriden, ether diden doun, tentis."
Numbers 9.22 (Wycliffe),Wycliffe,Old Testament,Numbers,9,22,"Whether in two monethis, ether in o monethe, ether in lengere tyme, the cloude hadde be on the tabernacle, the sones of Israel dwelliden in the same place, and yeden not forth; but anoon as it hadde go awey, thei moueden tentis."
Numbers 9.23 (Wycliffe),Wycliffe,Old Testament,Numbers,9,23,"Bi the word of the Lord thei settiden tentis, and bi his word thei wenten forth; and thei weren in the watchis of the Lord, bi his comaundement, bi the hond of Moyses."
Numbers 10.1 (Wycliffe),Wycliffe,Old Testament,Numbers,10,1,"And the Lord spak to Moises, and seide,"
Numbers 10.2 (Wycliffe),Wycliffe,Old Testament,Numbers,10,2,"Make to thee twei siluerne trumpis betun out with hameris, bi whiche thou maist clepe togidere the multitude, whanne the tentis schulen be moued."
Numbers 10.3 (Wycliffe),Wycliffe,Old Testament,Numbers,10,3,"And whanne thou schalt sowne with trumpis, al the cumpeny schal be gaderid to thee at the dore of the tabernacle of the boond of pees."
Numbers 10.4 (Wycliffe),Wycliffe,Old Testament,Numbers,10,4,"If thou schalt sowne onys, the princes and the heedis of the multitude of Israel schulen come to thee;"
Numbers 10.5 (Wycliffe),Wycliffe,Old Testament,Numbers,10,5,"but if a lengere and departid trumpyng schal sowne, thei that ben at the eest coost schulen moue tentis first."
Numbers 10.6 (Wycliffe),Wycliffe,Old Testament,Numbers,10,6,"Forsothe in the secounde sown and lijk noise of the trumpe thei that dwellen at the south schulen reise tentis; and bi this maner othere men schulen do, whanne the trumpis schulen sowne in to goyng forth."
Numbers 10.7 (Wycliffe),Wycliffe,Old Testament,Numbers,10,7,"Forsothe whanne the puple schal be gederid to gidere, symple cry of trumpis schal be, and tho schulen not sowne departyngli."
Numbers 10.8 (Wycliffe),Wycliffe,Old Testament,Numbers,10,8,"The sones of Aaron preest schulen sowne with trumpis, and this schal be a lawful thing euerlastynge in youre generaciouns."
Numbers 10.9 (Wycliffe),Wycliffe,Old Testament,Numbers,10,9,"If ye schulen go out of youre lond to batel ayens enemyes that fiyten ayens you, ye schulen crye with trumpis sownynge, and the bithenkyng of you schal be bifor youre Lord God, that ye be delyuered fro the hondis of youre enemyes."
Numbers 10.10 (Wycliffe),Wycliffe,Old Testament,Numbers,10,10,"If ony tyme ye schulen haue a feeste, and halidaies, and calendis, ye schulen synge in trumpis on brent sacrifices and pesible sacrifices, that tho be to you in to remembryng of youre God; Y am youre Lord God."
Numbers 10.11 (Wycliffe),Wycliffe,Old Testament,Numbers,10,11,"In the secounde yeer, in the secounde monethe, in the twentithe dai of the monethe, the cloude was reisid fro the tabernacle of boond of pees."
Numbers 10.12 (Wycliffe),Wycliffe,Old Testament,Numbers,10,12,And the sones of Israel yeden forth bi her cumpenyes fro deseert of Synay; and the cloude restide in the wildirnesse of Faran.
Numbers 10.13 (Wycliffe),Wycliffe,Old Testament,Numbers,10,13,"And the sones of Juda bi her cumpenyes, of whiche the prince was Naason, the sone of Amynadab, moueden first tentis,"
Numbers 10.14 (Wycliffe),Wycliffe,Old Testament,Numbers,10,14,bi the Lordis comaundement maad in the hond of Moises.
Numbers 10.15 (Wycliffe),Wycliffe,Old Testament,Numbers,10,15,"In the lynage of the sones of Ysacar the prince was Nathanael, the sone of Suar."
Numbers 10.16 (Wycliffe),Wycliffe,Old Testament,Numbers,10,16,"In the lynage of Sabulon the prince was Heliab, the sone of Helon."
Numbers 10.17 (Wycliffe),Wycliffe,Old Testament,Numbers,10,17,"And the tabernacle was takun doun, which the sones of Gerson and of Merary baren, and yeden out."
Numbers 10.18 (Wycliffe),Wycliffe,Old Testament,Numbers,10,18,"And the sones of Ruben yeden forth bi her cumpenyes and ordre, of whiche the prince was Helisur, the sone of Sedeur."
Numbers 10.19 (Wycliffe),Wycliffe,Old Testament,Numbers,10,19,"Forsothe in the lynage of the sones of Symeon the prince was Salamyel, the sone of Surisaddai."
Numbers 10.20 (Wycliffe),Wycliffe,Old Testament,Numbers,10,20,"Sotheli in the lynage of Gad the prince was Helisaphath, the sone of Duel."
Numbers 10.21 (Wycliffe),Wycliffe,Old Testament,Numbers,10,21,"And the sones of Caath yeden forth, and baren the seyntuarie; so longe the tabernacle was borun, til thei camen to the place of reisyng therof."
Numbers 10.22 (Wycliffe),Wycliffe,Old Testament,Numbers,10,22,"Also the sones of Effraym, bi her cumpanyes, moueden tentis, in whos oost the prince was Elisama, the sone of Amyud."
Numbers 10.23 (Wycliffe),Wycliffe,Old Testament,Numbers,10,23,"Forsothe in the lynage of the sones of Manasses the prince was Gamaliel, the sone of Phadussur."
Numbers 10.24 (Wycliffe),Wycliffe,Old Testament,Numbers,10,24,"And in the lynage of Beniamyn the duk was Abidan, the sone of Gedeon."
Numbers 10.25 (Wycliffe),Wycliffe,Old Testament,Numbers,10,25,"The sones of Dan, bi her cumpenyes, yeden forth the laste of alle tentis, in whos oost the prince was Aizer, the sone of Amysaddai."
Numbers 10.26 (Wycliffe),Wycliffe,Old Testament,Numbers,10,26,"Sotheli in the lynage of the sones of Aser the prince was Phegiel, the sone of Ochran."
Numbers 10.27 (Wycliffe),Wycliffe,Old Testament,Numbers,10,27,"And in the lynage of the sones of Neptalym the prince was Haira, the sone of Henan."
Numbers 10.28 (Wycliffe),Wycliffe,Old Testament,Numbers,10,28,"These ben the castels and the goinges forth of the sones of Israel, bi her cumpenyes, whanne thei yeden out."
Numbers 10.29 (Wycliffe),Wycliffe,Old Testament,Numbers,10,29,"And Moises seide to Heliab, the sone of Raguel, of Madian, his alie ethir fadir of his wijf, We goon forth to the place which the Lord schal yyue to vs; come thou with vs, that we do wel to thee, for the Lord bihiyte goode thingis to Israel."
Numbers 10.30 (Wycliffe),Wycliffe,Old Testament,Numbers,10,30,"To whom he answeride, Y schal not go with thee, but Y schal turne ayen in to my lond, in which Y was borun."
Numbers 10.31 (Wycliffe),Wycliffe,Old Testament,Numbers,10,31,"And Moises seide, Nyle thou forsake vs, for thou knowist in whiche places we owen to sette tentis, and thou schalt be oure ledere;"
Numbers 10.32 (Wycliffe),Wycliffe,Old Testament,Numbers,10,32,"and whanne thou schalt come with vs, what euer thing schal be the beste of the richessis whiche the Lord schal yyue to vs, we schulen yyue to thee."
Numbers 10.33 (Wycliffe),Wycliffe,Old Testament,Numbers,10,33,"And therfor thei yeden forth fro the hil of the Lord the weie of thre daies; and the arke of boond of pees of the Lord yede bifor hem, bi thre daies, and purueyde the place of tentis."
Numbers 10.34 (Wycliffe),Wycliffe,Old Testament,Numbers,10,34,"And the cloude of the Lord was on hem bi day, whanne thei yeden."
Numbers 10.35 (Wycliffe),Wycliffe,Old Testament,Numbers,10,35,"And whanne the arke was reisid, Moises seide, Ryse thou, Lord, and thin enemyes be scaterid, and thei that haten thee, fle fro thi face;"
Numbers 10.36 (Wycliffe),Wycliffe,Old Testament,Numbers,10,36,"forsothe whanne the arke was put doun, he seide, Lord, turne ayen to the multitude of the oost of Israel."
Numbers 11.1 (Wycliffe),Wycliffe,Old Testament,Numbers,11,1,"Yn the meene tyme the grutchyng of the puple, as of men sorewynge for trauel, roos ayens the Lord. And whanne Moises hadde herd this thing, he was wrooth; and the fier of the Lord was kyndelid on hem, and deuouride the laste part of the tentis."
Numbers 11.2 (Wycliffe),Wycliffe,Old Testament,Numbers,11,2,"And whanne the puple hadde cried to Moises, Moises preiede the Lord, and the fier was quenchid."
Numbers 11.3 (Wycliffe),Wycliffe,Old Testament,Numbers,11,3,"And he clepid the name of that place Brennyng, for the fier of the Lord was kyndlid ayens hem."
Numbers 11.4 (Wycliffe),Wycliffe,Old Testament,Numbers,11,4,"And the comyn puple of malis and femalis, that hadde stied with hem, brent with desire of fleischis, and sat, and wepte with the sones of Israel ioyned togidere to hem, and seide, Who schal yyue to vs fleischis to ete?"
Numbers 11.5 (Wycliffe),Wycliffe,Old Testament,Numbers,11,5,"We thenken on the fischis whiche we eten in Egipt freli; gourdis, and melouns, and lekis, and oyniouns, and garlekis comen in to mynde to vs;"
Numbers 11.6 (Wycliffe),Wycliffe,Old Testament,Numbers,11,6,oure soule is drie ; oure iyen byholden noon other thing no but manna.
Numbers 11.7 (Wycliffe),Wycliffe,Old Testament,Numbers,11,7,"Forsothe manna was as the seed of coriaundre, of the colour of bdellyum, which is whijt and briyt as cristal."
Numbers 11.8 (Wycliffe),Wycliffe,Old Testament,Numbers,11,8,"And the puple yede aboute, and gaderide it, and brak with a queerne stoon, ether pownede in a morter, and sethide in a pot; and made therof litle cakis of the sauour, as of breed maad with oile."
Numbers 11.9 (Wycliffe),Wycliffe,Old Testament,Numbers,11,9,"And whanne dew cam doun in the niyt on the tentis, also manna cam doun togidere."
Numbers 11.10 (Wycliffe),Wycliffe,Old Testament,Numbers,11,10,"Therfor Moises herde the puple wepynge bi meynees, and alle bi hem silf bi the doris of her tentis; and the woodnesse of the Lord was wrooth greetli, but also the thing was seyn vnsuffrable to Moises."
Numbers 11.11 (Wycliffe),Wycliffe,Old Testament,Numbers,11,11,"And he seide to the Lord, Whi hast thou turmentid thi seruaunt? whi fynde Y not grace bifor thee? and whi hast thou put on me the burthun of al this puple?"
Numbers 11.12 (Wycliffe),Wycliffe,Old Testament,Numbers,11,12,"whethir Y conseyuede al this multitude, ethir gendride it, that thou seie to me, Bere thou hem in thi bosum as a nurise is wont to bere a litil yong child, and bere thou in to the lond for which thou hast swore to the fadris of hem."
Numbers 11.13 (Wycliffe),Wycliffe,Old Testament,Numbers,11,13,"wherof ben fleischis to me, that Y yyue to so greet multitude? Thei wepen bifore me, and seyn, Yyue thou fleischis to vs that we ete;"
Numbers 11.14 (Wycliffe),Wycliffe,Old Testament,Numbers,11,14,"I mai not aloone suffre al this puple, for it is greuouse to me."
Numbers 11.15 (Wycliffe),Wycliffe,Old Testament,Numbers,11,15,"If in other maner it semeth to thee, Y biseche that thou sle me, and that Y fynde grace in thin iyen, that Y be not punyschid bi so grete yuelis."
Numbers 11.16 (Wycliffe),Wycliffe,Old Testament,Numbers,11,16,"And the Lord seide to Moises, Gadere thou to me seuenti men of the eldre men of Israel, whiche thou knowist, that thei ben the elde men and maistris of the puple; and thou schalt lede hem to the dore of the tabernacle of boond of pees, and thou schalt make to stonde there with thee,"
Numbers 11.17 (Wycliffe),Wycliffe,Old Testament,Numbers,11,17,"that Y come doun, and speke to thee; and Y schal take awey of thi spirit, and Y schal yyue to hem, that thei susteyne with thee the birthun of the puple, and not thou aloone be greuyd."
Numbers 11.18 (Wycliffe),Wycliffe,Old Testament,Numbers,11,18,"And thou schalt seie to the puple, Be ye halewid; to morew ye schulen ete fleischis; for Y herde you seie, Who schal yyue to vs the metis of fleischis? it was wel to vs in Egipt; that the Lord yyue fleischis to you,"
Numbers 11.19 (Wycliffe),Wycliffe,Old Testament,Numbers,11,19,"and that ye ete not o dai, ethir tweyne, ethir fyue, ethir ten, sotheli nether twenti,"
Numbers 11.20 (Wycliffe),Wycliffe,Old Testament,Numbers,11,20,"but til to a monethe of daies, til it go out bi youre nosethirlis, and turne in to wlatyng; for ye han put awei the Lord, which is in the myddis of you, and ye wepten bifor hym, and seiden, Whi yeden we out of Egipt?"
Numbers 11.21 (Wycliffe),Wycliffe,Old Testament,Numbers,11,21,"And Moises seide to the Lord, Sixe hundrid thousynde of foot men ben of this puple, and thou seist, Y schal yyue to hem mete of fleischis an hool monethe."
Numbers 11.22 (Wycliffe),Wycliffe,Old Testament,Numbers,11,22,"Whether the multitude of scheep and of oxun schal be slayn, that it may suffice to mete, ethir alle the fischis of the see schulen be gaderid to gidere, that tho fille hem?"
Numbers 11.23 (Wycliffe),Wycliffe,Old Testament,Numbers,11,23,"To whom the Lord answeride, Whether the hond of the Lord is vnmyyti? riyt now thou schalt se, wher my word schal be fillid in werk."
Numbers 11.24 (Wycliffe),Wycliffe,Old Testament,Numbers,11,24,"Therfor Moises cam, and telde to the puple the wordis of the Lord; and he gaderide seuenti men of the eldere of Israel, whiche he made stonde aboute the tabernacle."
Numbers 11.25 (Wycliffe),Wycliffe,Old Testament,Numbers,11,25,"And the Lord cam doun bi a cloude, and spak to Moises, and took a weye of the spirit that was in Moises, and yaf to the seuenti men; and whanne the spirit hadde restid in hem, thei profesieden, and ceessiden not aftirward."
Numbers 11.26 (Wycliffe),Wycliffe,Old Testament,Numbers,11,26,"Forsothe twei men dwelliden stille in the tentis, of whiche men oon was clepid Heldad, and the tothir Medad, on whiche the spirit restide; for also thei weren descryued, and thei yeden not out to the tabernacle."
Numbers 11.27 (Wycliffe),Wycliffe,Old Testament,Numbers,11,27,"And whanne thei profesieden in the tentis, a child ran, and teld to Moises, and seide, Heldad and Medad profecien in the tentis."
Numbers 11.28 (Wycliffe),Wycliffe,Old Testament,Numbers,11,28,"Anoon Josue, the sone of Nun, the mynystre of Moises, and chosun of manye, seide, My lord Moises, forbede thou hem."
Numbers 11.29 (Wycliffe),Wycliffe,Old Testament,Numbers,11,29,"And he seide, What hast thou enuye for me? who yyueth that al the puple profesie, and that God yyue his spirit to hem?"
Numbers 11.30 (Wycliffe),Wycliffe,Old Testament,Numbers,11,30,"And Moises turnede ayen, and the eldre men in birthe of Israel in to the tentis."
Numbers 11.31 (Wycliffe),Wycliffe,Old Testament,Numbers,11,31,"Forsothe a wynde yede forth fro the Lord, and took curlewis, and bar ouer the see, and lefte in to the tentis, in the iurney, as myche as mai be parformed in o day, bi ech part of the tentis bi cumpas; and tho flowen in the eir bi twei cubitis in hiynesse ouer the erthe."
Numbers 11.32 (Wycliffe),Wycliffe,Old Testament,Numbers,11,32,"Therfor the puple roos in al that dai and nyyt and in to the tothir dai, and gaderide the multitude of curlewis; he that gaderide litil, gaderide ten mesuris clepid chorus; and o chorus conteyneth ten buschels; and thei drieden tho curlewis bi the cumpas of the tentis."
Numbers 11.33 (Wycliffe),Wycliffe,Old Testament,Numbers,11,33,"Yit fleischis weren in the teeth of hem, and siche mete failide not; and lo! the woodnesse of the Lord was reisid ayens the puple, and smoot it with a ful greet veniaunce."
Numbers 11.34 (Wycliffe),Wycliffe,Old Testament,Numbers,11,34,"And thilke place was clepid The sepulcris of coueitise, for there thei birieden the puple that desiride fleischis."
Numbers 11.35 (Wycliffe),Wycliffe,Old Testament,Numbers,11,35,"Sotheli thei yeden out of the sepulcris of coueitise, and camen in to Asseroth, and dwelliden there."
Numbers 12.1 (Wycliffe),Wycliffe,Old Testament,Numbers,12,1,"And Marie spak and Aaron ayens Moises, for his wijf a womman of Ethiope,"
Numbers 12.2 (Wycliffe),Wycliffe,Old Testament,Numbers,12,2,"and seiden, Whethir God spak oneli by Moises? whethir he spak not also to vs in lijk maner? And whanne the Lord hadde herd this, he was wrooth greetli;"
Numbers 12.3 (Wycliffe),Wycliffe,Old Testament,Numbers,12,3,"for Moises was the myldest man, ouer alle men that dwelliden in erthe."
Numbers 12.4 (Wycliffe),Wycliffe,Old Testament,Numbers,12,4,"And anoon the Lord spak to Moises and to Aaron and to Marye, Go out ye thre aloone to the tabernacle of boond of pees. And whanne thei weren gon yn,"
Numbers 12.5 (Wycliffe),Wycliffe,Old Testament,Numbers,12,5,"the Lord cam doun in a piler of cloude, and he stood in the entryng of the tabernacle, and clepide Aaron and Marie."
Numbers 12.6 (Wycliffe),Wycliffe,Old Testament,Numbers,12,6,"And whanne thei hadden go, he seide to hem, Here ye my wordis; if ony among you is a profete of the Lord, Y schal appere to hym in reuelacioun, ethir Y schal speke to hym bi a dreem."
Numbers 12.7 (Wycliffe),Wycliffe,Old Testament,Numbers,12,7,"And he seide, And my seruaunt Moises is not siche, which is moost feithful in al myn hows;"
Numbers 12.8 (Wycliffe),Wycliffe,Old Testament,Numbers,12,8,"for Y speke to hym mouth to mouth, and he seeth God opynli, and not bi derke spechis and figuris. Why therfor dredden ye not to bacbite ether depraue my seruaunt Moises?"
Numbers 12.9 (Wycliffe),Wycliffe,Old Testament,Numbers,12,9,"And the Lord was wrooth ayens hem, and he wente a wei."
Numbers 12.10 (Wycliffe),Wycliffe,Old Testament,Numbers,12,10,"And the cloude yede awei, that was on the tabernacle and lo! Marie apperide whijt with lepre as snow. And whanne Aaron biheelde hir, and siy hir bispreynd with lepre,"
Numbers 12.11 (Wycliffe),Wycliffe,Old Testament,Numbers,12,11,"he seide to Moises, My lord, Y beseche, putte thou not this synne on vs,"
Numbers 12.12 (Wycliffe),Wycliffe,Old Testament,Numbers,12,12,"which we diden folili, that this womman be not maad as deed, and as a deed borun thing which is cast out of the wombe of his modir; lo! now the half of hir fleisch is deuourid with lepre."
Numbers 12.13 (Wycliffe),Wycliffe,Old Testament,Numbers,12,13,"And Moises criede to the Lord, and seide, Lord, Y biseche, heele thou hir."
Numbers 12.14 (Wycliffe),Wycliffe,Old Testament,Numbers,12,14,"To whom the Lord answerid, If hir fadir hadde spet in to hir face, where sche ouyte not to be fillid with schame, nameli in seuene daies? Therfor be sche departid out of the tentis bi seuen daies, and aftirward sche schal be clepid ayen."
Numbers 12.15 (Wycliffe),Wycliffe,Old Testament,Numbers,12,15,"And so Marie was excludid out of the tentis bi seuene daies; and the puple was not mouyd fro that place, til Marie was clepid ayen."
Numbers 13.1 (Wycliffe),Wycliffe,Old Testament,Numbers,13,1,"And the puple yede forth fro Asseroth, whanne the tentis weren set in the deseert of Pharan."
Numbers 13.2 (Wycliffe),Wycliffe,Old Testament,Numbers,13,2,"And there the Lord spak to Moises,"
Numbers 13.3 (Wycliffe),Wycliffe,Old Testament,Numbers,13,3,"and seide, Sende thou men that schulen biholde the lond of Canaan, which Y schal yyue to the sones of Israel, of ech lynage o man of the princes."
Numbers 13.4 (Wycliffe),Wycliffe,Old Testament,Numbers,13,4,"Moises dide that that the Lord comaundide, and sente fro the deseert of Pharan princes, men of whiche these ben the names."
Numbers 13.5 (Wycliffe),Wycliffe,Old Testament,Numbers,13,5,"Of the lynage of Ruben, Semmya, the sone of Zectur."
Numbers 13.6 (Wycliffe),Wycliffe,Old Testament,Numbers,13,6,"Of the lynage of Symeon, Saphat, the sone of Hury."
Numbers 13.7 (Wycliffe),Wycliffe,Old Testament,Numbers,13,7,"Of the lynage of Juda, Caleph, the sone of Jephone."
Numbers 13.8 (Wycliffe),Wycliffe,Old Testament,Numbers,13,8,"Of the lynage of Isachar, Igal, the sone of Joseph."
Numbers 13.9 (Wycliffe),Wycliffe,Old Testament,Numbers,13,9,"Of the lynage of Effraym, Osee, the sone of Nun."
Numbers 13.10 (Wycliffe),Wycliffe,Old Testament,Numbers,13,10,"Of the lynage of Beniamyn, Phalti, the sone of Raphu."
Numbers 13.11 (Wycliffe),Wycliffe,Old Testament,Numbers,13,11,"Of the lynage of Zabulon, Gediel, the sone of Sodi."
Numbers 13.12 (Wycliffe),Wycliffe,Old Testament,Numbers,13,12,"Of the lynage of Joseph, of the gouernaunce of Manasses, Gaddi, the sone of Susy."
Numbers 13.13 (Wycliffe),Wycliffe,Old Testament,Numbers,13,13,"Of the lynage of Dan, Amyel, the sone of Gemalli."
Numbers 13.14 (Wycliffe),Wycliffe,Old Testament,Numbers,13,14,"Of the lynage of Aser, Sur, the sone of Mychael."
Numbers 13.15 (Wycliffe),Wycliffe,Old Testament,Numbers,13,15,"Of the lynage of Neptalym, Nabdi, the sone of Napsi."
Numbers 13.16 (Wycliffe),Wycliffe,Old Testament,Numbers,13,16,"Of the lynage of Gad, Guel, the sone of Machi."
Numbers 13.17 (Wycliffe),Wycliffe,Old Testament,Numbers,13,17,"These ben the names of men, which Moises sente to biholde the lond of Canaan; and he clepide Osee, the sone of Nun, Josue."
Numbers 13.18 (Wycliffe),Wycliffe,Old Testament,Numbers,13,18,"Therfor Moises sente hem to biholde the lond of Canaan, and seide to hem, Stie ye bi the south coost; and whanne ye comen to the hillis,"
Numbers 13.19 (Wycliffe),Wycliffe,Old Testament,Numbers,13,19,"biholde ye the lond, what maner lond it is; and biholde ye the puple which is the dwellere therof, whether it is strong, ethir feble, whether thei ben fewe in noumbre, ether manye;"
Numbers 13.20 (Wycliffe),Wycliffe,Old Testament,Numbers,13,20,"whether that lond is good, ethir yuel; what maner citees ben, wallid, ether without wallis;"
Numbers 13.21 (Wycliffe),Wycliffe,Old Testament,Numbers,13,21,"whether the lond is fat, ether bareyn, whether it is ful of woodis, ethir without trees. Be ye coumfortid, and brynge ye to vs of the fruytis of that lond. Sotheli the tyme was, whanne grapis first ripe myyten be etun thanne."
Numbers 13.22 (Wycliffe),Wycliffe,Old Testament,Numbers,13,22,"And whanne thei hadden stied, thei aspieden the lond, fro the deseert of Syn til to Rohob, as men entryth to Emath."
Numbers 13.23 (Wycliffe),Wycliffe,Old Testament,Numbers,13,23,"And thei stieden to the south, and camen in to Ebron, where Achyman, and Sisai, and Tholmai, the sones of Enach, weren; for Hebron was maad bi seuen yeer bifor Thamnys, the citee of Egipt."
Numbers 13.24 (Wycliffe),Wycliffe,Old Testament,Numbers,13,24,"And thei yeden til to the stronde of clustre, and kittiden doun a sioun with his grape, which twei men baren in a barre; also thei token of pumgarnadis, and of the figis of that place which is clepid Nehelescol,"
Numbers 13.25 (Wycliffe),Wycliffe,Old Testament,Numbers,13,25,"that is, the stronde of grape, for the sones of Israel baren a clustre fro thennus."
Numbers 13.26 (Wycliffe),Wycliffe,Old Testament,Numbers,13,26,"And the aspieris of the lond, whanne thei hadden cumpassid al the cuntrey, after fourti daies camen to Moises and Aaron,"
Numbers 13.27 (Wycliffe),Wycliffe,Old Testament,Numbers,13,27,"and to al the cumpany of the sones of Israel, in to the deseert of Pharan which is in Cades. And the aspieris spaken to hem, and schewiden the fruytis of the lond to al the multitude, and telden,"
Numbers 13.28 (Wycliffe),Wycliffe,Old Testament,Numbers,13,28,"and seiden, We camen to the lond, to which thou sentest vs, which lond treuli flowith with mylk and hony, as it may be knowun bi these fruytis;"
Numbers 13.29 (Wycliffe),Wycliffe,Old Testament,Numbers,13,29,"but it hath strongeste inhabiteris, and grete cytees, and wallid; we sien there the kynrede of Anachym; Amalech dwellith in the south;"
Numbers 13.30 (Wycliffe),Wycliffe,Old Testament,Numbers,13,30,"Ethei, and Jebusei, and Amorey dwellen in the hilli placis; forsothe Cananey dwellith bisidis the see, and bisidis the floodis of Jordan."
Numbers 13.31 (Wycliffe),Wycliffe,Old Testament,Numbers,13,31,"Among thes thingis Caleph peeside the grutchyng of the puple, that was maad ayens Moises, and seide, Stie we, and welde we the lond, for we moun gete it."
Numbers 13.32 (Wycliffe),Wycliffe,Old Testament,Numbers,13,32,"Forsothe other aspieris, that weren with hym, seiden, We moun not stie to this puple, for it is strongere than we."
Numbers 13.33 (Wycliffe),Wycliffe,Old Testament,Numbers,13,33,"And thei deprauyden the lond which thei hadden biholde, anentis the sones of Israel, and seiden, The lond which we cumpassiden deuourith hise dwelleris; the puple which we bihelden is of large stature; there we syen summe wondris ayens kynde, of the sones of Enach, of the kynde of geauntis, to whiche we weren comparisound, and weren seien as locustis."
Numbers 14.1 (Wycliffe),Wycliffe,Old Testament,Numbers,14,1,"Therfor al the cumpeny criede, and wepte in that nyyt,"
Numbers 14.2 (Wycliffe),Wycliffe,Old Testament,Numbers,14,2,"and alle the sones of Israel grutchiden ayens Moises and Aaron, and seiden,"
Numbers 14.3 (Wycliffe),Wycliffe,Old Testament,Numbers,14,3,"We wolden that we hadden be deed in Egipt, and not in this waast wildirnesse ; we wolden that we perischen, and that the Lord lede vs not in to this lond, lest we fallen bi swerd, and oure wyues and fre children ben led prisoneris; whether it is not betere to turne ayen in to Egipt?"
Numbers 14.4 (Wycliffe),Wycliffe,Old Testament,Numbers,14,4,"And thei seiden oon to another, Ordeyne we a duyk to vs, and turne we ayen in to Egipt."
Numbers 14.5 (Wycliffe),Wycliffe,Old Testament,Numbers,14,5,"And whanne this was herd, Moises and Aaron felden lowe to erthe, bifor al the multitude of the sones of Israel."
Numbers 14.6 (Wycliffe),Wycliffe,Old Testament,Numbers,14,6,"And sotheli Josue, the sone of Nun, and Caleph, the sone of Jephone, whiche also cumpassiden the lond, to renten her clothis,"
Numbers 14.7 (Wycliffe),Wycliffe,Old Testament,Numbers,14,7,"and spaken to al the multitude of the sones of Israel, The lond which we cumpassiden is ful good;"
Numbers 14.8 (Wycliffe),Wycliffe,Old Testament,Numbers,14,8,"if the Lord is merciful to vs, he schal lede vs in to it, and schal yyue to vs the lond flowynge with mylk and hony."
Numbers 14.9 (Wycliffe),Wycliffe,Old Testament,Numbers,14,9,"Nyle ye be rebel ayens the Lord, nether drede ye the puple of this lond, for we moun deuoure hem so as breed; al her help passide awei fro hem, the Lord is with vs, nyle ye drede."
Numbers 14.10 (Wycliffe),Wycliffe,Old Testament,Numbers,14,10,"And whanne al the multitude criede, and wolde oppresse hem with stonys, the glorie of the Lord apperide on the roof of the boond of pees, while alle the sones of Israel sien."
Numbers 14.11 (Wycliffe),Wycliffe,Old Testament,Numbers,14,11,"And the Lord seide to Moises, Hou long schal this puple bacbite me? Hou longe schulen thei not bileue to me in alle signes, whiche Y haue do bifor hem?"
Numbers 14.12 (Wycliffe),Wycliffe,Old Testament,Numbers,14,12,"Therfor Y schal smyte hem with pestilence, and Y schal waste hem; forsothe Y schal make thee prince on a greet folk, and strongere than is this."
Numbers 14.13 (Wycliffe),Wycliffe,Old Testament,Numbers,14,13,"And Moises seide to the Lord, Egipcians here not, fro whos myddil thou leddist out this puple,"
Numbers 14.14 (Wycliffe),Wycliffe,Old Testament,Numbers,14,14,"and the dwelleris of this loond, whiche herden that thou, Lord, art in this puple, and art seyn face to face, and that thi cloude defendith hem, and that thou goist bifore hem in a pilere of cloude bi dai,"
Numbers 14.15 (Wycliffe),Wycliffe,Old Testament,Numbers,14,15,"and in a piler of fier bi nyyt, that thou hast slayn so greet a multitude as o man,"
Numbers 14.16 (Wycliffe),Wycliffe,Old Testament,Numbers,14,16,"and seie thei, He myyte not brynge this puple in to the lond for whiche he swoor, therfor he killide hem in wildirnesse;"
Numbers 14.17 (Wycliffe),Wycliffe,Old Testament,Numbers,14,17,"therfor the strengthe of the Lord be magnified, as thou hast swore. And Moises seide,"
Numbers 14.18 (Wycliffe),Wycliffe,Old Testament,Numbers,14,18,"Lord pacient, and of myche mercy, doynge awei wickidnesse and trespassis, and leeuynge no man vngilti, which visitist the synnes of fadris in to sones in to the thridde and fourthe generacioun, Y biseche,"
Numbers 14.19 (Wycliffe),Wycliffe,Old Testament,Numbers,14,19,"foryyue thou the synne of this thi puple, aftir the greetnesse of thi merci, as thou were merciful to men goynge out of Egipt til to this place."
Numbers 14.20 (Wycliffe),Wycliffe,Old Testament,Numbers,14,20,"And the Lord seide, Y haue foryouun to hem, bi thi word."
Numbers 14.21 (Wycliffe),Wycliffe,Old Testament,Numbers,14,21,Y lyue; and the glorie of the Lord schal be fillid in al erthe;
Numbers 14.22 (Wycliffe),Wycliffe,Old Testament,Numbers,14,22,"netheles alle men that sien my mageste, and my signes, whiche Y dide in Egipt and in the wildirnesse, and temptiden me now bi ten sithis, and obeieden not to my vois,"
Numbers 14.23 (Wycliffe),Wycliffe,Old Testament,Numbers,14,23,"schulen not se the lond for which Y swore to her fadris, nethir ony of hem that bacbitide me, schal se it."
Numbers 14.24 (Wycliffe),Wycliffe,Old Testament,Numbers,14,24,"Y schal lede my seruaunt Caleph, that was ful of anothir spirit, and suede me, in to this lond, which he cumpasside, and his seed schal welde it."
Numbers 14.25 (Wycliffe),Wycliffe,Old Testament,Numbers,14,25,"For Amalech and Cananei dwellen in the valeis, to morewe moue ye tentis, and turne ye ayen in to wildirnesse bi the weie of the reed see."
Numbers 14.26 (Wycliffe),Wycliffe,Old Testament,Numbers,14,26,"And the Lord spak to Moises and to Aaron, and seide,"
Numbers 14.27 (Wycliffe),Wycliffe,Old Testament,Numbers,14,27,Hou long grutchith this werste multitude ayens me? Y haue herd the pleyntis of the sones of Israel.
Numbers 14.28 (Wycliffe),Wycliffe,Old Testament,Numbers,14,28,"Therfor seie thou to hem, Y lyue, seith the Lord; as ye spaken while Y herde, so Y schal do to you;"
Numbers 14.29 (Wycliffe),Wycliffe,Old Testament,Numbers,14,29,"youre careyns schulen ligge in this wildirnesse. Alle ye that ben noumbrid, fro twenti yeer and aboue, and grutchiden ayens me,"
Numbers 14.30 (Wycliffe),Wycliffe,Old Testament,Numbers,14,30,"schulen not entre in to the lond, on which Y reiside myn hond, that Y schulde make you to dwelle outakun Caleph, the sone of Jephone, and Josue, the sone of Nun."
Numbers 14.31 (Wycliffe),Wycliffe,Old Testament,Numbers,14,31,"Forsothe Y schal lede in youre litle children, of whiche ye seiden that thei schulden be preyes ethir raueyns to enemyes, that thei se the lond which displeside you."
Numbers 14.32 (Wycliffe),Wycliffe,Old Testament,Numbers,14,32,Forsothe youre careyns schulen ligge in the wildirnesse;
Numbers 14.33 (Wycliffe),Wycliffe,Old Testament,Numbers,14,33,"youre sones schulen be walkeris aboute in the deseert bi fourti yeer, and thei schulen bere youre fornycacioun, til the careyns of the fadris ben wastid in the deseert,"
Numbers 14.34 (Wycliffe),Wycliffe,Old Testament,Numbers,14,34,"by the noumbre of fourti daies, in whiche ye bihelden the loond; a yeer schal be arettid for a dai, and bi fourti yeer ye schulen resseyue youre wickidnesse, and ye schulen knowe my veniaunce."
Numbers 14.35 (Wycliffe),Wycliffe,Old Testament,Numbers,14,35,"For as Y spak, so Y schal do to al this werste multitude, that roos to gidere ayens me; it schal faile, and schal die in this wildirnesse."
Numbers 14.36 (Wycliffe),Wycliffe,Old Testament,Numbers,14,36,"Therfor alle the men whyche Moises hadde sent to see the lond, and whiche turniden ayen, and maden al the multitude to grutche ayens hym, and depraueden the lond, that it was yuel,"
Numbers 14.37 (Wycliffe),Wycliffe,Old Testament,Numbers,14,37,"weren deed, and smytun in the siyt of the Lord."
Numbers 14.38 (Wycliffe),Wycliffe,Old Testament,Numbers,14,38,"Sotheli Josue, the sone of Nun, and Caleph, the sone of Jephone, lyueden, of alle men that yeden to se the lond."
Numbers 14.39 (Wycliffe),Wycliffe,Old Testament,Numbers,14,39,"And Moises spak alle these wordis to alle the sones of Israel, and the puple mourenyde gretli."
Numbers 14.40 (Wycliffe),Wycliffe,Old Testament,Numbers,14,40,"And, lo! thei riseden in the morewtid first, and stieden in to the cop of the hil, and seiden, We ben redi to stie to the place, of which the Lord spak, for we synneden."
Numbers 14.41 (Wycliffe),Wycliffe,Old Testament,Numbers,14,41,"To whiche Moises seide, Whi passen ye the word of the Lord, that schal not bifalle to you in to prosperite?"
Numbers 14.42 (Wycliffe),Wycliffe,Old Testament,Numbers,14,42,"Nyle ye stie, for the Lord is not with you, lest ye fallen bifor youre enemyes."
Numbers 14.43 (Wycliffe),Wycliffe,Old Testament,Numbers,14,43,"Amalech and Cananei ben bifor you, bi the swerd of whiche ye schulen falle, for ye nolden assente to the Lord, nether the Lord schal be with you."
Numbers 14.44 (Wycliffe),Wycliffe,Old Testament,Numbers,14,44,"And thei weren maad derk, and stieden in to the cop of the hil; forsothe the ark of the testament of the Lord and Moises yeden not awey fro the tentis."
Numbers 14.45 (Wycliffe),Wycliffe,Old Testament,Numbers,14,45,"And Amalech cam doun, and Chananei, that dwelliden in the hil, and he smoot hem, and kittide doun, and pursuede hem til Horma."
Numbers 15.1 (Wycliffe),Wycliffe,Old Testament,Numbers,15,1,"And the Lord spak to Moises, and seide, Speke thou to the sones of Israel,"
Numbers 15.2 (Wycliffe),Wycliffe,Old Testament,Numbers,15,2,"and thou schalt seie to hem, Whanne ye han entrid in to the lond of youre abitacioun which Y schal yyue to you,"
Numbers 15.3 (Wycliffe),Wycliffe,Old Testament,Numbers,15,3,"and ye make an offryng to the Lord in to brent sacrifice, ether a pesible sacrifice, and ye payen auowis, ethir offren yiftis bi fre wille, ethir in youre solempnytees ye brennen odour of swetnesse to the Lord, of oxun, ether of scheep;"
Numbers 15.4 (Wycliffe),Wycliffe,Old Testament,Numbers,15,4,"who euer offrith the slayn sacrifice, schal offre a sacrifice of flour, the tenthe part of ephi, spreynt togidere with oile, which oil schal haue a mesure the fourthe part of hyn;"
Numbers 15.5 (Wycliffe),Wycliffe,Old Testament,Numbers,15,5,"and he schal yyue wyn to fletynge sacrifices to be sched, of the same mesure, in to brent sacrifice, and slayn sacrifice."
Numbers 15.6 (Wycliffe),Wycliffe,Old Testament,Numbers,15,6,"Bi ech loomb and ram schal be the sacrifice of flour, of twey tenthe partis, which schal be spreynt togidere with oile, of the thridde part of hyn;"
Numbers 15.7 (Wycliffe),Wycliffe,Old Testament,Numbers,15,7,"and he schal offre wyn to the fletynge sacrifice, of the thridde part of the same mesure, in to odour of swetnesse to the Lord."
Numbers 15.8 (Wycliffe),Wycliffe,Old Testament,Numbers,15,8,"Forsothe whanne thou makist a brent sacrifice, ethir an offryng of oxun, that thou fille avow, ethir pesible sacrifice, thou schalt yyue,"
Numbers 15.9 (Wycliffe),Wycliffe,Old Testament,Numbers,15,9,"bi ech oxe, thre tenthe partis of flour, spreynt togidere with oile, which schal haue the half of mesure of hyn;"
Numbers 15.10 (Wycliffe),Wycliffe,Old Testament,Numbers,15,10,"and thou schalt yyue wyn to fletynge sacrifices to be sched, of the same mesure, in to offryng of the swettest odour to the Lord."
Numbers 15.11 (Wycliffe),Wycliffe,Old Testament,Numbers,15,11,"So ye schulen do bi ech oxe, and ram,"
Numbers 15.12 (Wycliffe),Wycliffe,Old Testament,Numbers,15,12,"and lomb, and kide;"
Numbers 15.13 (Wycliffe),Wycliffe,Old Testament,Numbers,15,13,"as wel men borun in the lond,"
Numbers 15.14 (Wycliffe),Wycliffe,Old Testament,Numbers,15,14,"as pilgrymys, schulen offre sacrifices bi the same custom;"
Numbers 15.15 (Wycliffe),Wycliffe,Old Testament,Numbers,15,15,"o comaundement and doom schal be, as wel to you as to comelyngis of the lond."
Numbers 15.16 (Wycliffe),Wycliffe,Old Testament,Numbers,15,16,"And the Lord spak to Moises,"
Numbers 15.17 (Wycliffe),Wycliffe,Old Testament,Numbers,15,17,"and seide, Speke thou to the sones of Israel, and thou schalt seie to hem,"
Numbers 15.18 (Wycliffe),Wycliffe,Old Testament,Numbers,15,18,"Whanne ye comen in to the lond which Y schal yyue to you,"
Numbers 15.19 (Wycliffe),Wycliffe,Old Testament,Numbers,15,19,"and ye eten of the looues of that cuntrey, ye"
Numbers 15.20 (Wycliffe),Wycliffe,Old Testament,Numbers,15,20,"schulen departe the firste fruytis of youre metis to the Lord; as ye schulen departe the firste fruytis of corn flooris,"
Numbers 15.21 (Wycliffe),Wycliffe,Old Testament,Numbers,15,21,so ye schulen yyue the firste fruytis also of sewis to the Lord.
Numbers 15.22 (Wycliffe),Wycliffe,Old Testament,Numbers,15,22,"That if bi ignoraunce ye passen ony of tho thingis whiche the Lord spak to Moyses,"
Numbers 15.23 (Wycliffe),Wycliffe,Old Testament,Numbers,15,23,"and comaundide bi hym to you, fro the dai in which he bigan to comaunde,"
Numbers 15.24 (Wycliffe),Wycliffe,Old Testament,Numbers,15,24,"and ouer, and the multitude hath foryete to do, it schal offre a calf of the drooue, brent sacrifice in to swettist odour to the Lord, and the sacrificis therof, and fletynge offryngis, as the cerymonyes therof axen; and it schal offre a buc of geet for synne."
Numbers 15.25 (Wycliffe),Wycliffe,Old Testament,Numbers,15,25,"And the preest schal preie for al the multitude of the sones of Israel, and it schal be foryouun to hem, for thei synneden not wilfuli. And neuerthelesse thei schulen offre encense to the Lord for hemsilf, and for her synne and errour;"
Numbers 15.26 (Wycliffe),Wycliffe,Old Testament,Numbers,15,26,"and it schal be foryouun to al the puple of the sones of Israel, and to comelyngis that ben pilgryms among hem, for it is the synne of al the multitude bi ignoraunce."
Numbers 15.27 (Wycliffe),Wycliffe,Old Testament,Numbers,15,27,"That if a soule synneth vnwityngli, it schal offre a geet of o yeer for his synne; and the preest schal preye for that soule, for it synnede vnwityngli bifor the Lord;"
Numbers 15.28 (Wycliffe),Wycliffe,Old Testament,Numbers,15,28,"and the preest schal gete foryyuenesse to it, and synne schal be foryouun to it."
Numbers 15.29 (Wycliffe),Wycliffe,Old Testament,Numbers,15,29,"As wel to men borun in the lond as to comelyngis, o lawe schal be of alle that synnen vnwityngli."
Numbers 15.30 (Wycliffe),Wycliffe,Old Testament,Numbers,15,30,"Forsothe a man that doith ony synne bi pride, schal perische fro his puple, whether he be a citeseyn, ethir a pilgrym, for he was rebel ayens the Lord;"
Numbers 15.31 (Wycliffe),Wycliffe,Old Testament,Numbers,15,31,"for he dispiside the word of the Lord, and made voide his comaundement; therfor he schal be doon awei, and schal bere his owne wickidnes."
Numbers 15.32 (Wycliffe),Wycliffe,Old Testament,Numbers,15,32,"Forsothe it was doon, whanne the sones of Israel weren in wildirnesse, and hadde founde a man gaderynge woode in the day of sabat,"
Numbers 15.33 (Wycliffe),Wycliffe,Old Testament,Numbers,15,33,"thei brouyten hym to Moises, and to Aaron, and to al the multitude; whiche closiden hym in to prisoun,"
Numbers 15.34 (Wycliffe),Wycliffe,Old Testament,Numbers,15,34,and wisten not what thei schulden do of hym.
Numbers 15.35 (Wycliffe),Wycliffe,Old Testament,Numbers,15,35,"And the Lord seide to Moises, This man die bi deeth; al the cumpeny oppresse hym with stoonus with out the tentis."
Numbers 15.36 (Wycliffe),Wycliffe,Old Testament,Numbers,15,36,"And whanne thei hadden led hym with out forth, thei oppressiden him with stoonus, and he was deed, as the Lord comaundide."
Numbers 15.37 (Wycliffe),Wycliffe,Old Testament,Numbers,15,37,"Also the Lord seide to Moises,"
Numbers 15.38 (Wycliffe),Wycliffe,Old Testament,Numbers,15,38,"Speke thou to the sones of Israel, and thou schalt seye to hem, that thei make to hem hemmes bi foure corneris of mentils, and sette laces of iacynct in tho;"
Numbers 15.39 (Wycliffe),Wycliffe,Old Testament,Numbers,15,39,"and whanne thei seen thoo, haue thei mynde of alle comaundementis of the Lord, lest thei suen her thouytis and iyen, doynge fornycacioun bi dyuerse thingis;"
Numbers 15.40 (Wycliffe),Wycliffe,Old Testament,Numbers,15,40,"but more be thei myndeful of the Lordis heestis, and do thei tho, and be thei hooli to her God."
Numbers 15.41 (Wycliffe),Wycliffe,Old Testament,Numbers,15,41,"Y am youre Lord God, which ledde you out of the lond of Egipt, that Y schulde be youre God."
Numbers 16.1 (Wycliffe),Wycliffe,Old Testament,Numbers,16,1,"Lo! forsothe Chore, the sone of Isuar, sone of Caath, sone of Leuy, and Dathan and Abiron, the sones of Heliab, and Hon, the sone of Pheleph, of the sones of Ruben, rysen ayens Moises,"
Numbers 16.2 (Wycliffe),Wycliffe,Old Testament,Numbers,16,2,"and othere of the sones of Israel, two hundryd men and fifti, prynces of the synagoge, and whiche weren clepid bi names in the tyme of counsel."
Numbers 16.3 (Wycliffe),Wycliffe,Old Testament,Numbers,16,3,"And whanne thei hadden stonde ayens Moises and Aaron, thei seiden, Suffice it to you, for al the multitude is of hooly men, and the Lord is in hem; whi ben ye reisid on the puple of the Lord?"
Numbers 16.4 (Wycliffe),Wycliffe,Old Testament,Numbers,16,4,"And whanne Moises hadde herd this, he felde lowe on the face."
Numbers 16.5 (Wycliffe),Wycliffe,Old Testament,Numbers,16,5,"And he spak to Chore, and to al the multitude; he seide, Eerli the Lord schal make knowun whiche perteynen to hym, and he schal applie to hym hooli men; and thei whiche he hath chose, schulen neiye to hym."
Numbers 16.6 (Wycliffe),Wycliffe,Old Testament,Numbers,16,6,"Therfor do ye this thing; ech man take his cencere, thou Chore, and al thi counsel;"
Numbers 16.7 (Wycliffe),Wycliffe,Old Testament,Numbers,16,7,"and to morewe whanne fier is takun vp, putte ye encense aboue bifor the Lord, and whom euer the Lord chesith, he schal be hooli. Ye sones of Leuy ben myche reisid."
Numbers 16.8 (Wycliffe),Wycliffe,Old Testament,Numbers,16,8,"And eft Moises seide to Chore, Ye sones of Leuy, here."
Numbers 16.9 (Wycliffe),Wycliffe,Old Testament,Numbers,16,9,"Whether it is litil to you, that God of Israel departide you fro al the puple, and ioynede you to hym silf, that ye schulden serue hym in the seruyce of tabernacle, and that ye schulden stonde bifor the multitude of puple, and schulden serue hym?"
Numbers 16.10 (Wycliffe),Wycliffe,Old Testament,Numbers,16,10,"Made he therfor thee and alle thi bretheren the sones of Leuy to neiy to hym silf, that ye chalenge to you also preesthod,"
Numbers 16.11 (Wycliffe),Wycliffe,Old Testament,Numbers,16,11,"and al thi gaderyng togidere stonde ayens the Lord? For whi what is Aaron, that ye grutchen ayens hym?"
Numbers 16.12 (Wycliffe),Wycliffe,Old Testament,Numbers,16,12,"Therfor Moises sente to clepe Dathan and Abiron, the sones of Heliab; whiche answeriden, We comen not."
Numbers 16.13 (Wycliffe),Wycliffe,Old Testament,Numbers,16,13,"Whethir is it litil to thee, that thou leddist vs out of the lond that flowide with mylk and hony, to sle vs in the deseert, no but also thou be lord of vs?"
Numbers 16.14 (Wycliffe),Wycliffe,Old Testament,Numbers,16,14,"Verili thou hast bronyt vs in to the lond that flowith with streemys of mylk and hony, and hast youe to vs possessioun of feeldis, and of vyneris; whethir also thou wolt putte out oure iyen?"
Numbers 16.15 (Wycliffe),Wycliffe,Old Testament,Numbers,16,15,"We comen not. And Moises was wrooth greetli, and seide to the Lord, Biholde thou not the sacrifices of hem; thou wost that Y took neuere of hem, yhe, a litil asse, nethir Y turmentide ony of hem."
Numbers 16.16 (Wycliffe),Wycliffe,Old Testament,Numbers,16,16,"And Moises seide to Chore, Thou and al thi congregacioun stonde asidis half bifor the Lord, and Aaron to morewe bi hym silf."
Numbers 16.17 (Wycliffe),Wycliffe,Old Testament,Numbers,16,17,"Take ye alle bi you silf youre censeris, and putte ye encense in tho, and offre ye to the Lord, tweyn hundrid and fifti censeris; and Aaron holde his censer."
Numbers 16.18 (Wycliffe),Wycliffe,Old Testament,Numbers,16,18,"And whanne thei hadden do this, while Moises and Aaron stoden,"
Numbers 16.19 (Wycliffe),Wycliffe,Old Testament,Numbers,16,19,"and thei hadden gaderid al the multitude to the dore of the tabernacle ayens hem, the glorie of the Lord apperide to alle."
Numbers 16.20 (Wycliffe),Wycliffe,Old Testament,Numbers,16,20,"And the Lord spak to Moises and Aaron,"
Numbers 16.21 (Wycliffe),Wycliffe,Old Testament,Numbers,16,21,"and seide, Be ye departid fro the myddis of this congregacioun, that Y leese hem sodeynli."
Numbers 16.22 (Wycliffe),Wycliffe,Old Testament,Numbers,16,22,"Whiche felden lowe on the face, and seiden, Strongeste God of the spiritis of al fleisch, whethir thin yre schal be fers ayens alle men, for o man synneth?"
Numbers 16.23 (Wycliffe),Wycliffe,Old Testament,Numbers,16,23,"And the Lord seide to Moises,"
Numbers 16.24 (Wycliffe),Wycliffe,Old Testament,Numbers,16,24,"Comaunde thou to al the puple, that it be departid fro the tabernaclis of Chore, and of Dathan, and of Abiron."
Numbers 16.25 (Wycliffe),Wycliffe,Old Testament,Numbers,16,25,"And Moises roos, and yede to Dathan and Abiron; and while the eldre men of Israel sueden hym,"
Numbers 16.26 (Wycliffe),Wycliffe,Old Testament,Numbers,16,26,"he seide to the cumpeny, Go ye awey fro the tabernaclis of wickid men, and nyle ye touche tho thingis that parteynen to hem, lest ye ben wlappid in the synnes of hem."
Numbers 16.27 (Wycliffe),Wycliffe,Old Testament,Numbers,16,27,"And whanne thei hadden gon awei fro the tentis of hem bi the cumpas, Dathan and Abiron yeden out, and stoden in the entryng of her tentis, with wyues, and fre children, and al the multitude."
Numbers 16.28 (Wycliffe),Wycliffe,Old Testament,Numbers,16,28,"And Moises seide, In this ye schulen wite that the Lord sente me, that Y schulde do alle thingis whiche ye seen, and Y brouyte not forth tho of myn owne herte."
Numbers 16.29 (Wycliffe),Wycliffe,Old Testament,Numbers,16,29,"If thei perischen bi customable deeth of men, and wounde visite hem, bi which also othere men ben wont to be visitid,"
Numbers 16.30 (Wycliffe),Wycliffe,Old Testament,Numbers,16,30,"the Lord sente not me; but if the Lord doith a newe thing, that the erthe opene his mouth, and swolewe hem, and alle thingis that perteynen to hem, and thei goen doun quyke in to helle, ye schulen wite that thei blasfemeden the Lord."
Numbers 16.31 (Wycliffe),Wycliffe,Old Testament,Numbers,16,31,"Therfor anoon as he cesside to speke, the erthe was brokun vndur her feet,"
Numbers 16.32 (Wycliffe),Wycliffe,Old Testament,Numbers,16,32,"and the erthe openyde his mouth, and deuowride hem, with her tabernaclis, and al the catel of hem;"
Numbers 16.33 (Wycliffe),Wycliffe,Old Testament,Numbers,16,33,"and thei yeden doun quike in to helle, and weren hilid with erthe, and perischiden fro the myddis of the multitude."
Numbers 16.34 (Wycliffe),Wycliffe,Old Testament,Numbers,16,34,"And sotheli al Israel that stood bi the cumpas, fledde fro the cry of men perischinge, and seide, Lest perauenture the erthe swolewe also vs."
Numbers 16.35 (Wycliffe),Wycliffe,Old Testament,Numbers,16,35,"But also fier yede out fro the Lord, and killide tweyn hundrid and fifti men that offriden encense."
Numbers 16.36 (Wycliffe),Wycliffe,Old Testament,Numbers,16,36,"And the Lord spak to Moises, and seide,"
Numbers 16.37 (Wycliffe),Wycliffe,Old Testament,Numbers,16,37,"Comaunde thou to Eleasar, sone of Aaron, preest, that he take the censeris that liggen in the brennyng, and that he schatere the fier hidur and thidur; for tho ben halewid in the dethis of synneris;"
Numbers 16.38 (Wycliffe),Wycliffe,Old Testament,Numbers,16,38,"and that he bringe forth tho in to platis, and naile to the auter, for encense is offrid in tho to the Lord, and tho ben halewid, that the sonis of Israel se tho for a signe and memorial."
Numbers 16.39 (Wycliffe),Wycliffe,Old Testament,Numbers,16,39,"Therfor Eleazar, preest, took the brasun senseris, in whiche censeris thei whiche the brennyng deuouride hadden offrid, and he brouyt forth tho in to platis, and nailide to the auter;"
Numbers 16.40 (Wycliffe),Wycliffe,Old Testament,Numbers,16,40,"that the sones of Israel schulden haue thingis aftirward, bi whiche thei schulden remembre, lest ony alien, and which is not of the seed of Aaron, neiy to offre encense to the Lord, lest he suffre, as Chore sufferide, and al his multitude, while the Lord spak to Moises."
Numbers 16.41 (Wycliffe),Wycliffe,Old Testament,Numbers,16,41,"Forsothe al the multitude of the sones of Israel grutchide in the dai suynge ayens Moises and Aaron, and seide, Ye han slayn the puple of the Lord."
Numbers 16.42 (Wycliffe),Wycliffe,Old Testament,Numbers,16,42,"And whanne discensioun roos,"
Numbers 16.43 (Wycliffe),Wycliffe,Old Testament,Numbers,16,43,"and noise encresside, Moises and Aaron fledden to the tabernacle of the boond of pees; and aftir that thei entriden in to it, a cloude hilide the tabernacle, and the glorie of the Lord apperide."
Numbers 16.44 (Wycliffe),Wycliffe,Old Testament,Numbers,16,44,"And the Lord seide to Moises and to Aaron,"
Numbers 16.45 (Wycliffe),Wycliffe,Old Testament,Numbers,16,45,"Go ye awey fro the myddis of this multitude, also now Y schal do awey hem. And whanne thei laien in the erthe, Moises seide to Aaron,"
Numbers 16.46 (Wycliffe),Wycliffe,Old Testament,Numbers,16,46,"Take the censer, and whanne fyer is takun vp of the auter, caste encense aboue, and go soone to the puple, that thou preye for hem; for now ire is gon out fro the Lord, and the wounde is feers."
Numbers 16.47 (Wycliffe),Wycliffe,Old Testament,Numbers,16,47,"And whanne Aaron hadde do this, and hadde runne to the myddis of the multitude, which the brennynge wastid thanne, he offeride encense;"
Numbers 16.48 (Wycliffe),Wycliffe,Old Testament,Numbers,16,48,"and he stood bytwixe the deed men and lyuynge, and bisouyte for the puple, and the wounde ceesside."
Numbers 16.49 (Wycliffe),Wycliffe,Old Testament,Numbers,16,49,"Sotheli thei that weren smytun weren fourtene thousynde of men and seuene hundrid, with outen hem that perischiden in the discencioun of Chore."
Numbers 16.50 (Wycliffe),Wycliffe,Old Testament,Numbers,16,50,"And Aaron turnyde ayen to Moyses, to the dore of the tabernacle of boond of pees, aftir that the perischyng restide."
Numbers 17.1 (Wycliffe),Wycliffe,Old Testament,Numbers,17,1,"And the Lord spak to Moises, and seide, Speke thou to the sones of Israel,"
Numbers 17.2 (Wycliffe),Wycliffe,Old Testament,Numbers,17,2,"and take thou yerdis, bi her kynredis, bi ech kynrede o yeerde, take thou of alle the princes of the lynagis twelue yerdis; and thou schalt write the name of each lynage aboue his yerde;"
Numbers 17.3 (Wycliffe),Wycliffe,Old Testament,Numbers,17,3,"forsothe the name of Aaron schal be in the lynage of Leuy, and o yerde schal conteyne alle the meynees of hem."
Numbers 17.4 (Wycliffe),Wycliffe,Old Testament,Numbers,17,4,"And thou schalt putte tho yerdis in the tabernacle of boond of pees, bifor the witnessyng, where Y schal speke to thee; the yerde of hym schal buriowne, whom Y schal chese of hem;"
Numbers 17.5 (Wycliffe),Wycliffe,Old Testament,Numbers,17,5,"and Y schal refreyne fro me the playnyngis of the sones of Israel, bi whiche thei grutchen ayens you."
Numbers 17.6 (Wycliffe),Wycliffe,Old Testament,Numbers,17,6,"And Moyses spak to the sones of Israel; and alle princes yauen to hym yerdis, bi alle lynagis; and the yerdis weren twelue, without the yerde of Aaron."
Numbers 17.7 (Wycliffe),Wycliffe,Old Testament,Numbers,17,7,"And whanne Moises hadde put tho yerdis bifor the Lord, in the tabernacle of witnessyng, he yede ayen in the day suynge,"
Numbers 17.8 (Wycliffe),Wycliffe,Old Testament,Numbers,17,8,"and founde that the yerde of Aaron, in the hows of Leuy, buriounnede; and whanne knoppis weren greet, the blossoms hadden broke out, whiche weren alargid in leeuys, and weren fourmed in to alemaundis."
Numbers 17.9 (Wycliffe),Wycliffe,Old Testament,Numbers,17,9,"Therfor Moyses brouyte forth alle the yerdis fro the siyt of the Lord to al the sones of Israel; and thei sien, and resseyueden ech his yerde."
Numbers 17.10 (Wycliffe),Wycliffe,Old Testament,Numbers,17,10,"And the Lord seide to Moises, Bere ayen the yerde of Aaron in to the tabernacle of witnessyng, that it be kept there in to the signe of the rebel sones of Israel, and that her playntis reste fro me, lest thei dien."
Numbers 17.11 (Wycliffe),Wycliffe,Old Testament,Numbers,17,11,"And Moises dide, as the Lord comaundide."
Numbers 17.12 (Wycliffe),Wycliffe,Old Testament,Numbers,17,12,"Forsothe the sones of Israel seiden to Moises, Lo! we ben wastid, alle we perischiden;"
Numbers 17.13 (Wycliffe),Wycliffe,Old Testament,Numbers,17,13,"who euer neiyeth to the tabernacle of the Lord, he dieth; whethir we schulen be doon awei alle til to deeth?"
Numbers 18.1 (Wycliffe),Wycliffe,Old Testament,Numbers,18,1,"And the Lord seide to Aaron, Thou, and thi sones, and the hows of thi fadir with thee, schulen bere the wickidnesse of the seyntuarie; and thou and thi sones togidere schulen suffre the synnes of youre preesthod."
Numbers 18.2 (Wycliffe),Wycliffe,Old Testament,Numbers,18,2,"But also take thou with thee thi britheren of the lynage of Leuy, and the power of thi fadir, and be thei redi, that thei mynystre to thee. Forsothe thou and thi sones schulen mynystre in the tabernacle of witnessyng;"
Numbers 18.3 (Wycliffe),Wycliffe,Old Testament,Numbers,18,3,"and the dekenes schulen wake at thi comaundementis, and at alle werkis of the tabernacle; so oneli that thei neiye not to the vessels of seyntuarie, and to the autir, lest bothe thei dien, and ye perischen togidere."
Numbers 18.4 (Wycliffe),Wycliffe,Old Testament,Numbers,18,4,"Forsothe be thei with thee, and wake thei in the kepyngis of the tabernacle, and in alle the cerymonyes therof. An alien schal not be meddlid with you."
Numbers 18.5 (Wycliffe),Wycliffe,Old Testament,Numbers,18,5,"Wake ye in the kepyng of the seyntuarie, and in the seruyce of the auter, lest indignacioun rise on the sones of Israel."
Numbers 18.6 (Wycliffe),Wycliffe,Old Testament,Numbers,18,6,"Lo! Y haue youun to you youre britheren, dekenes, fro the myddis of the sones of Israel, and Y haue youe a fre yifte to the Lord, that thei serue in the seruyces of his tabernacle."
Numbers 18.7 (Wycliffe),Wycliffe,Old Testament,Numbers,18,7,"Forsothe thou and thi sones, kepe youre preesthod; and alle thingis that perteynen to the ournyng of the auter, and ben with ynne the veil, schulen be mynystrid bi preestis; if ony straunger neiyeth, he schal be slayn."
Numbers 18.8 (Wycliffe),Wycliffe,Old Testament,Numbers,18,8,"The Lord spak to Aaron, Lo! Y haue youe to thee the kepyng of my firste fruytis; Y haue youe to thee and to thi sones alle thingis, that ben halewid of the sones of Israel, for preestis office euerlastynge lawful thingis."
Numbers 18.9 (Wycliffe),Wycliffe,Old Testament,Numbers,18,9,"Therfor thou schalt take these thingis of tho thingis that ben halewid, and ben offrid to the Lord; ech offryng, and sacrifice, and what euer thing is yoldun to me for synne and for trespas, and cometh in to hooli of hooli thingis, schal be thin and thi sones."
Numbers 18.10 (Wycliffe),Wycliffe,Old Testament,Numbers,18,10,"Thou schalt ete it in the seyntuarie; malis oneli schulen ete therof, for it is halewid to the Lord."
Numbers 18.11 (Wycliffe),Wycliffe,Old Testament,Numbers,18,11,"Forsothe Y haue youe to thee, and to thi sones and douytris, bi euerlastynge riyt, the firste fruytis whiche the sones of Israel a vowen and offren; he that is clene in thin hous, schal ete tho."
Numbers 18.12 (Wycliffe),Wycliffe,Old Testament,Numbers,18,12,"Y yaf to thee al the merowe of oile, and of wyn, and of wheete, what euer thing of the firste fruytis thei schulen offre to the Lord."
Numbers 18.13 (Wycliffe),Wycliffe,Old Testament,Numbers,18,13,"Alle the bigynnyngis of fruytis whiche the erthe bryngith forth, and ben brouyt to the Lord, schulen falle in to thin vsis; he that is cleene in thin hous, schal ete of tho."
Numbers 18.14 (Wycliffe),Wycliffe,Old Testament,Numbers,18,14,"Al thing which the sones of Israel yelden bi avow, schal be thin."
Numbers 18.15 (Wycliffe),Wycliffe,Old Testament,Numbers,18,15,"What euer thing schal breke out first of the wombe of al fleisch, which fleisch thei offren to the Lord, whether it is of men, ethir of beestis, it schal be of thi riyt; so oneli that thou take prijs for the firste gendrid child of man, and that thou make ech beeste which is vncleene to be bouyt ayen;"
Numbers 18.16 (Wycliffe),Wycliffe,Old Testament,Numbers,18,16,"whos ayenbiyng schal be aftir o monethe, for fyue siclis of siluer, bi the weiyte of seyntuarie; a sicle hath xx. halpens."
Numbers 18.17 (Wycliffe),Wycliffe,Old Testament,Numbers,18,17,"Forsothe thou schalt not make the firste gendrid of oxe, and of scheep, and of goet, to be ayen bouyt, for tho ben halewid to the Lord; oneli thou schalt schede the blood of tho on the auter, and thou schalt brenne the ynnere fatnesse in to swettist odour to the Lord."
Numbers 18.18 (Wycliffe),Wycliffe,Old Testament,Numbers,18,18,"Forsothe the fleischis schulen falle in to thin vss, as the brest halewid and the riyt schuldur, schulen be thine."
Numbers 18.19 (Wycliffe),Wycliffe,Old Testament,Numbers,18,19,"Y yaf to the and to thi sones and douytris, bi euerlastynge riyt, alle the firste fruytis of seyntuarie, whiche the sones of Israel offren to the Lord; it is euerlastynge couenant of salt bifor the Lord, to thee, and to thi sones."
Numbers 18.20 (Wycliffe),Wycliffe,Old Testament,Numbers,18,20,"And the Lord seide to Aaron, Ye schulen not welde ony thing in the lond of hem, nether ye schulen haue part among hem; Y am thi part and erytage, in the myddis of the sones of Israel."
Numbers 18.21 (Wycliffe),Wycliffe,Old Testament,Numbers,18,21,"Forsothe Y yaf to the sones of Leuy alle the tithis of Israel in to possessioun, for the seruyce bi whyche thei seruen me in the tabernacle of boond of pees;"
Numbers 18.22 (Wycliffe),Wycliffe,Old Testament,Numbers,18,22,"that the sones of Israel neiye no more to the tabernacle of boond of pees, nether do dedli synne."
Numbers 18.23 (Wycliffe),Wycliffe,Old Testament,Numbers,18,23,"To the sones aloone of Leuy, seruynge me in the tabernacle, and berynge the synnes of the puple, it schal be a lawful thing euerlastynge in youre generaciouns."
Numbers 18.24 (Wycliffe),Wycliffe,Old Testament,Numbers,18,24,"Thei schulen welde noon other thing, and thei schulen be apeied with the offryng of tithis, whiche Y departide in to vsis and necessaries of hem."
Numbers 18.25 (Wycliffe),Wycliffe,Old Testament,Numbers,18,25,"And the Lord spak to Moises and seide,"
Numbers 18.26 (Wycliffe),Wycliffe,Old Testament,Numbers,18,26,"Comaunde thou, and denounse to the dekenes, Whanne ye han take tithis of the sones of Israel, whiche Y yaf to you, offre ye the firste fruytis of tho to the Lord, that is, the tenthe part of the dyme,"
Numbers 18.27 (Wycliffe),Wycliffe,Old Testament,Numbers,18,27,"that it be arettid to you in to offryng of the firste fruytis, as wel of corn flooris as of pressis;"
Numbers 18.28 (Wycliffe),Wycliffe,Old Testament,Numbers,18,28,"and of alle thingis of whiche ye taken tithis, offre ye the firste fruytis to the Lord, and yyue ye to Aaron, preest."
Numbers 18.29 (Wycliffe),Wycliffe,Old Testament,Numbers,18,29,"Alle thingis whiche ye schulen offre of tithis, and schulen departe in to the yiftis of the Lord, schulen be the beste, and alle chosun thingis."
Numbers 18.30 (Wycliffe),Wycliffe,Old Testament,Numbers,18,30,"And thou schalt seye to hem, If ye offren to the Lord alle the clere and betere thingis of tithis, it schal be arettid to you, as if ye yauen the firste fruitis of the corn floor and presse."
Numbers 18.31 (Wycliffe),Wycliffe,Old Testament,Numbers,18,31,"And ye schulen ete tho tithis in alle youre placis, as wel ye as youre meynees, for it is the prijs for the seruyce, in whiche ye seruen in the tabernacle of witnessyng."
Numbers 18.32 (Wycliffe),Wycliffe,Old Testament,Numbers,18,32,"And ye schulen not do synne on this thing, and resserue noble thingis and fat to you, lest ye defoulen the offryngis of the sones of Israel, and ye dien."
Numbers 19.1 (Wycliffe),Wycliffe,Old Testament,Numbers,19,1,"And the Lord spak to Moises and to Aaron,"
Numbers 19.2 (Wycliffe),Wycliffe,Old Testament,Numbers,19,2,"and seide, This is the religioun of sacrifice, which the Lord ordeynede. Comaunde thou to the sones of Israel, that thei brynge to thee a reed cow of hool age, in which is no wem, nether sche hath bore yok."
Numbers 19.3 (Wycliffe),Wycliffe,Old Testament,Numbers,19,3,"And ye schulen bitake hir to Eleazar, preest, which schal offre the cow, led out of the tentis, in the siyt of alle men."
Numbers 19.4 (Wycliffe),Wycliffe,Old Testament,Numbers,19,4,"And he schal dippe his fyngur in the blood therof, and schal sprynge seuene sithis ayens the yatis of the tabernacle."
Numbers 19.5 (Wycliffe),Wycliffe,Old Testament,Numbers,19,5,"And he schal brenne that cow, while alle men sien; and he schal yyue as wel the skyn and fleischis therof as the blood and dung to flawme."
Numbers 19.6 (Wycliffe),Wycliffe,Old Testament,Numbers,19,6,"Also the preest schal sende a tre of cedre, and ysope, and reed threed died twies, into the flawme that deuourith the cow."
Numbers 19.7 (Wycliffe),Wycliffe,Old Testament,Numbers,19,7,"And thanne at the laste, whanne hise clothis and bodi ben waischun, he schal entre in to the tentis, and he schal be defoulid til to euentid."
Numbers 19.8 (Wycliffe),Wycliffe,Old Testament,Numbers,19,8,"But also he that brente the cow, schal waische hise clothis, and bodi, and he schal be vncleene til to euentid."
Numbers 19.9 (Wycliffe),Wycliffe,Old Testament,Numbers,19,9,"Forsothe a cleene man schal gadere the aischis of the cow, and schal schede out tho with out the tentis, in a place moost cleene, that tho be to the multitude of the sones of Israel in to keping, and in to watir of spryngyng; for the cow is brent for synne."
Numbers 19.10 (Wycliffe),Wycliffe,Old Testament,Numbers,19,10,"And whanne he that bar the aischis of the cow, hath waische hise clothis, he schal be vncleene til to euentid. And the sones of Israel, and comelyngis that dwellen among hem, schulen haue this hooli bi euerlastynge lawe."
Numbers 19.11 (Wycliffe),Wycliffe,Old Testament,Numbers,19,11,"He that touchith a deed bodi of man, and is vncleene for this bi seuene daies,"
Numbers 19.12 (Wycliffe),Wycliffe,Old Testament,Numbers,19,12,"schal be spreynt of this watir in the thridde, and in the seuenthe dai; and so he schal be clensid. If he is not spreynt in the thridde dai, he schal not mow be clensid in the seuenthe dai."
Numbers 19.13 (Wycliffe),Wycliffe,Old Testament,Numbers,19,13,"Ech that touchith the deed bodi bi it silf of mannus soule, and is not spreynt with this medlyng, defoulith the tabernacle of the Lord, and he schal perische fro Israel; for he is not spreynt with the wateris of clensyng, he schal be vncleene, and his filthe schal dwelle on hym."
Numbers 19.14 (Wycliffe),Wycliffe,Old Testament,Numbers,19,14,"This is the lawe of a man that dieth in the tabernacle; alle that entren in to his tente, and alle vessels that ben there, schulen be defoulid bi seuene daies."
Numbers 19.15 (Wycliffe),Wycliffe,Old Testament,Numbers,19,15,"A vessel that hath not an hilyng, nethir a byndyng aboue, schal be vncleene."
Numbers 19.16 (Wycliffe),Wycliffe,Old Testament,Numbers,19,16,"If ony man touchith the deed bodi of man slayn in the feeld, ether deed bi hym silf, ether a boon, ether the sepulcre of hym, he schal be vncleene bi seuene daies."
Numbers 19.17 (Wycliffe),Wycliffe,Old Testament,Numbers,19,17,"And thei schulen take of the aischis of the brennyng, and of the synne, and thei schulen sende quyk watris in to a vessel on tho aischis;"
Numbers 19.18 (Wycliffe),Wycliffe,Old Testament,Numbers,19,18,"in whiche whanne a cleene man hath dippid ysope, he schal spreynge therof the tente, and al the purtenaunce of howshold, and men defoulid bi sich defoulyng."
Numbers 19.19 (Wycliffe),Wycliffe,Old Testament,Numbers,19,19,"And in this maner a cleene man schal clense an vncleene, in the thridde and in the seuenthe dai; and he schal be clensid in the seuenthe dai. And he schal waische hym silf, and hise clothis, and he schal be vncleene til to euentid."
Numbers 19.20 (Wycliffe),Wycliffe,Old Testament,Numbers,19,20,"If ony man is not clensid bi this custom, the soule of hym schal perische fro the myddis of the chirche; for he defoulith the seyntuarie of the Lord, and is not spreynt with the watir of clensyng."
Numbers 19.21 (Wycliffe),Wycliffe,Old Testament,Numbers,19,21,"This comaundement schal be a lawful thing euerlastynge. Also he that schal sprenge the watris schal waische his clothis; ech man that touchith the watris of clensyng, schal be vncleene til to euentid."
Numbers 19.22 (Wycliffe),Wycliffe,Old Testament,Numbers,19,22,"What euer thing an vncleene man touchith, he schal make it vncleene; and a soule that touchith ony of these thingis defoulid so, schal be vncleene til to euentid."
Numbers 20.1 (Wycliffe),Wycliffe,Old Testament,Numbers,20,1,"And the sones of Israel and al the multitude camen in to the deseert of Syn, in the firste monethe. And the puple dwellide in Cades; and Marie was deed there, and biried in the same place."
Numbers 20.2 (Wycliffe),Wycliffe,Old Testament,Numbers,20,2,"And whanne the puple hadde nede to watir, thei yeden togidere ayens Moises and Aaron; and thei weren turned in to dissensioun,"
Numbers 20.3 (Wycliffe),Wycliffe,Old Testament,Numbers,20,3,"and seiden, We wolden that we hadden perischid among oure britheren bifor the Lord."
Numbers 20.4 (Wycliffe),Wycliffe,Old Testament,Numbers,20,4,"Whi han ye led out the chirche of the Lord in to wildirnesse, that bothe we and oure beestis die?"
Numbers 20.5 (Wycliffe),Wycliffe,Old Testament,Numbers,20,5,"Whi han ye maad vs to stie from Egipt, and han brouyt vs in to this werste place, which may not be sowun, which nether bryngith forth fige tre, nether vineris, nether pumgranatis, ferthermore and hath not watir to drynke?"
Numbers 20.6 (Wycliffe),Wycliffe,Old Testament,Numbers,20,6,"And whanne the multitude was left, Moises and Aaron entriden in to the tabernacle of boond of pees, and felden lowe to erthe, and crieden to God, and seiden, Lord God, here the cry of this puple, and opene to hem thi tresour, a welle of quyk watir, that whanne thei ben fillid, the grutchyng of hem ceesse. And the glorie of the Lord apperide on hem;"
Numbers 20.7 (Wycliffe),Wycliffe,Old Testament,Numbers,20,7,"and the Lord spak to Moises,"
Numbers 20.8 (Wycliffe),Wycliffe,Old Testament,Numbers,20,8,"and seide, Take the yerde, and gadere the puple, thou, and Aaron thi brother; and speke ye to the stoon bifore hem, and it schal yyue watris. And whanne thou hast led watir out of the stoon, al the multitude schal drynke, and the beestis therof schulden drynke."
Numbers 20.9 (Wycliffe),Wycliffe,Old Testament,Numbers,20,9,"Therfor Moises took the yerde that was in the siyt of the Lord, as the Lord comaundide to hym,"
Numbers 20.10 (Wycliffe),Wycliffe,Old Testament,Numbers,20,10,"whanne the multitude was gaderid bifor the stoon; and he seide to hem, Here ye, rebel and vnbileueful; whether we moun brynge out of this stoon watir to you?"
Numbers 20.11 (Wycliffe),Wycliffe,Old Testament,Numbers,20,11,"And whanne Moises hadde reisid the hond, and hadde smyte the flynt twies with the yerde, largeste watris yeden out, so that the puple drank, and the beestis drunken."
Numbers 20.12 (Wycliffe),Wycliffe,Old Testament,Numbers,20,12,"And the Lord seide to Moises and to Aaron, For ye bileueden not to me, that ye schulden halewe me bifor the sones of Israel, ye schulen not lede these puples in to the lond which Y schal yyue to hem."
Numbers 20.13 (Wycliffe),Wycliffe,Old Testament,Numbers,20,13,"This is the watir of ayenseiyng; there the sones of Israel stryueden ayens the Lord, and he was halewid in hem."
Numbers 20.14 (Wycliffe),Wycliffe,Old Testament,Numbers,20,14,"In the meene tyme Moises sente messangeres fro Cades to the kyng of Edom, whiche seiden, Israel thi brother sendith these thinges. Thou knowist al the trauel that took vs,"
Numbers 20.15 (Wycliffe),Wycliffe,Old Testament,Numbers,20,15,"hou oure fadris yeden doun in to Egipt, and we dwelliden there myche tyme, and Egipcians turmentiden vs and oure fadris; and hou we crieden to the Lord,"
Numbers 20.16 (Wycliffe),Wycliffe,Old Testament,Numbers,20,16,"and he herde vs, and sente an aungel that ledde vs out of Egipt. And lo! we ben set in the citee of Cades, which is in thi laste coostis,"
Numbers 20.17 (Wycliffe),Wycliffe,Old Testament,Numbers,20,17,"and we bisechen that it be leueful to vs to passe thorou thi lond; we schulen not go bi feeldis, nether bi vyneris, nether we schulen drynke watris of thi pittis; but we schulen go in the comyn weie, and we schulen not bowe to the riyt side, nether to the left side, til we passen thi termes."
Numbers 20.18 (Wycliffe),Wycliffe,Old Testament,Numbers,20,18,"To whom Edom answeride, Ye schulen not passe bi me, ellis Y schal be armed, and come ayens thee."
Numbers 20.19 (Wycliffe),Wycliffe,Old Testament,Numbers,20,19,"And the sones of Israel seiden, We schulen go bi the weie comynli vsid, and if we and oure beestis drynken thi watris, we schulen yyue that that is iust; noon hardnesse schal be in prijs, onely passe we swiftli."
Numbers 20.20 (Wycliffe),Wycliffe,Old Testament,Numbers,20,20,"And he answeride, Ye schulen not passe. And anoon he yede out ayens Israel, with a multitude without noumbre, and strong hond,"
Numbers 20.21 (Wycliffe),Wycliffe,Old Testament,Numbers,20,21,"nether he wolde assente to Israel bisechynge, that he schulde graunte passage bi hise coostis. Wherfor Israel turnede awey fro hym."
Numbers 20.22 (Wycliffe),Wycliffe,Old Testament,Numbers,20,22,"And whanne thei hadden moued tentis fro Cades, thei camen in to the hil of Hor, which is in the endis of the lond of Edom;"
Numbers 20.23 (Wycliffe),Wycliffe,Old Testament,Numbers,20,23,"where the Lord spak to Moyses and seide, Aaron go to his puples;"
Numbers 20.24 (Wycliffe),Wycliffe,Old Testament,Numbers,20,24,"for he schal not entre in to the lond which Y yaf to the sones of Israel, for he was vnbileueful to my mouth, at the watris of ayenseiyng."
Numbers 20.25 (Wycliffe),Wycliffe,Old Testament,Numbers,20,25,"Take thou Aaron, and his sone with hym, and thou schalt lede hem in to the hil of Hor;"
Numbers 20.26 (Wycliffe),Wycliffe,Old Testament,Numbers,20,26,"and whanne thou hast maad nakid the fadir of his cloth, thou schalt clothe with it Eleazar, his sone, and Aaron schal be gederid, and schal die there."
Numbers 20.27 (Wycliffe),Wycliffe,Old Testament,Numbers,20,27,"Moises dide as the Lord comaundide; and thei stieden in to the hil of Hor, bifor al the multitude."
Numbers 20.28 (Wycliffe),Wycliffe,Old Testament,Numbers,20,28,"And whanne he hadde maad nakid Aaron of hise clothis, he clothide with tho Eleazar, his sone."
Numbers 20.29 (Wycliffe),Wycliffe,Old Testament,Numbers,20,29,"Sotheli whanne Aaron was deed in the cop of the hil, Moises cam doun with Eleazar. Sotheli al the multitude siy that Aaron was deed, and wepte on hym thretti daies, bi alle her meyness."
Numbers 21.1 (Wycliffe),Wycliffe,Old Testament,Numbers,21,1,"And whanne Chananei, the kyng of Arad, that dwellide at the south, hadde herd this, that is, that Israel cam bi the weye of aspieris, he fauyt ayens hem; and Chananei was ouercomere and ledde pray of Israel."
Numbers 21.2 (Wycliffe),Wycliffe,Old Testament,Numbers,21,2,"And Israel bounde hym sylf bi avow to the Lord, and seide, If thou schalt bitake this puple in myn hond, Y schal do awei the citees therof."
Numbers 21.3 (Wycliffe),Wycliffe,Old Testament,Numbers,21,3,"And the Lord herde the preieris of Israel, and bitook the Chananey; and Israel killid hym, and distruyede hise citees; and clepide the name of that place Horma, that is, cursyng, ethir hangyng up."
Numbers 21.4 (Wycliffe),Wycliffe,Old Testament,Numbers,21,4,"Forsothe thei yeden forth also fro the hil of Hor, bi the weie that ledith to the reed see, that thei schulden cumpasse the lond of Edom; and it bigan to anoye the puple, of the weie and trauel."
Numbers 21.5 (Wycliffe),Wycliffe,Old Testament,Numbers,21,5,"And the puple spak ayens the Lord and Moises, and seide, Whi leddist thou vs out of Egipt, that we schulden die in wildirnesse? breed failith, watris ben not; oure soule wlatith now on this meete moost liyt."
Numbers 21.6 (Wycliffe),Wycliffe,Old Testament,Numbers,21,6,"Wherfor the Lord sente firid serpentis in to the puple; at the woundis of whiche serpentis, and the dethis of ful many men,"
Numbers 21.7 (Wycliffe),Wycliffe,Old Testament,Numbers,21,7,"thei camen to Moyses, and seiden, We synneden, for we spaken ayens the Lord and thee; preie thou, that he take awey fro vs the serpentis."
Numbers 21.8 (Wycliffe),Wycliffe,Old Testament,Numbers,21,8,"And Moises preiede for the puple; and the Lord seide to hym, Make thou a serpent of bras, and sette thou it for a signe ; he that is smytun and biholdith it, schal lyue."
Numbers 21.9 (Wycliffe),Wycliffe,Old Testament,Numbers,21,9,"Therfor Moyses made a serpent of bras, and settide for a signe; and men smytun and biholdynge it, weren heelid."
Numbers 21.10 (Wycliffe),Wycliffe,Old Testament,Numbers,21,10,"And the sones of Israel yeden forth,"
Numbers 21.11 (Wycliffe),Wycliffe,Old Testament,Numbers,21,11,"and settiden tentis in Oboth; fro whennus thei yeden forth, and settiden tentis in Neabarym, in the wildirnesse, that biholdith Moab, ayens the eest coost."
Numbers 21.12 (Wycliffe),Wycliffe,Old Testament,Numbers,21,12,"And thei moueden fro thennus, and camen to the stronde of Zareth;"
Numbers 21.13 (Wycliffe),Wycliffe,Old Testament,Numbers,21,13,"which thei leften, and settiden tentis ayens Arnon, which is in the deseert, and apperith in the coostis of Amorrei. Forsothe Arnon is the terme of Moab, and departith Moabitis and Ammoreis."
Numbers 21.14 (Wycliffe),Wycliffe,Old Testament,Numbers,21,14,"Wherfor it is seid in the book of batels of the Lord, As he dide in the reed see, so he schal do in the strondis of Arnon;"
Numbers 21.15 (Wycliffe),Wycliffe,Old Testament,Numbers,21,15,"the harde rochis of the strondis weren bowid, that tho schulen reste in Arnon, and schulden ligge in the coostis of Moabitis."
Numbers 21.16 (Wycliffe),Wycliffe,Old Testament,Numbers,21,16,"Fro that place the pit apperide, of which the Lord spak to Moyses, Gadere thou the puple, and Y schal yyue watir to it."
Numbers 21.17 (Wycliffe),Wycliffe,Old Testament,Numbers,21,17,"Thanne Israel soong this song, The pit stie;"
Numbers 21.18 (Wycliffe),Wycliffe,Old Testament,Numbers,21,18,"thei sungen togidere, The pit which the princes diggiden, and the duykis of the multitude maden redi, in the yyuere of the lawe, and in her stauys. And thei yeden forth fro the wildirnesse to Mathana,"
Numbers 21.19 (Wycliffe),Wycliffe,Old Testament,Numbers,21,19,"fro Mathana to Naaliel, fro Naaliel in to Bamoth;"
Numbers 21.20 (Wycliffe),Wycliffe,Old Testament,Numbers,21,20,"Bamoth is a valey in the cuntrey of Moab, in the cop of Phasga, that biholdith ayens the deseert."
Numbers 21.21 (Wycliffe),Wycliffe,Old Testament,Numbers,21,21,"Forsothe Israel sente messangeris to Seon, kyng of Ammorreis, and seide,"
Numbers 21.22 (Wycliffe),Wycliffe,Old Testament,Numbers,21,22,"Y biseche that it be leueful to me to passe thorou thi loond; we schulen not bowe in to the feeldis and vyneris; we schulen not drynke watris of pittis; we schulen go in the kyngis weie, til we passen thi termes."
Numbers 21.23 (Wycliffe),Wycliffe,Old Testament,Numbers,21,23,"Which nolde graunte that Israel schulde passe thury hise coostis, but rather, whanne the oost was gaderid, he yede out ayens Israel, in to deseert. And he cam in to Yasa, and fauyt ayens Israel;"
Numbers 21.24 (Wycliffe),Wycliffe,Old Testament,Numbers,21,24,"of whom he was smytun in the scharpnesse of swerd, and his lond was weldid fro Arnon til to Jeboth and the sones of Amon; for the termes of Amonytis weren holdun bi strong help."
Numbers 21.25 (Wycliffe),Wycliffe,Old Testament,Numbers,21,25,"Therfor Israel took alle the citees of hym, and dwelliden in the citees of Amorrei, that is, in Esebon, and hise townes."
Numbers 21.26 (Wycliffe),Wycliffe,Old Testament,Numbers,21,26,"The citee of Esebon was Seons, kyng of Ammorei, which Seon fauyt ayens the kyng of Moab, and took al the lond that was of his lordschip, til to Arnon."
Numbers 21.27 (Wycliffe),Wycliffe,Old Testament,Numbers,21,27,"Therfor it is seid in prouerbe, Come ye in to Esebon, be it bildid, and maad the citee of Seon;"
Numbers 21.28 (Wycliffe),Wycliffe,Old Testament,Numbers,21,28,"fier yede out of Esebon, flawme yede out of the citee ethir greet castel of Seon, and deuouryde Ar of Moabitis, and the dwelleris of the hiye places of Arnon."
Numbers 21.29 (Wycliffe),Wycliffe,Old Testament,Numbers,21,29,"Moab, wo to thee! thou, puple of Chamos, perischidist; it yaf the sones therof in to fliyt, and the douytris in to caitifte to Seon, kyng of Ammoreis;"
Numbers 21.30 (Wycliffe),Wycliffe,Old Testament,Numbers,21,30,"the yok of hem perischide, fro Esebon til to Dibon; the wery men camen in to Jophe, and til to Medaba."
Numbers 21.31 (Wycliffe),Wycliffe,Old Testament,Numbers,21,31,And so Israel dwellide in the lond of Ammorrey.
Numbers 21.32 (Wycliffe),Wycliffe,Old Testament,Numbers,21,32,"And Moises sente men that schulden aspie Jaser, whos townes thei token, and weldiden the dwelleris."
Numbers 21.33 (Wycliffe),Wycliffe,Old Testament,Numbers,21,33,"And thei turniden hem silf, and stieden bi the weie of Basan. And Og, the kyng of Basan, with al his puple cam ayens hem, to fiyte in Edray."
Numbers 21.34 (Wycliffe),Wycliffe,Old Testament,Numbers,21,34,"And the Lord seide to Moises, Drede thou not hym, for Y haue bitake hym, and al his loond, and puple, in thin hoond; and thou schalt do to hym as thou didist to Seon, kyng of Ammorreis, the dwellere of Esebon."
Numbers 21.35 (Wycliffe),Wycliffe,Old Testament,Numbers,21,35,"Therfor thei smytiden bothe hym with hise sones and al his puple, til to deeth; and thei weldiden the lond of hym."
Numbers 22.1 (Wycliffe),Wycliffe,Old Testament,Numbers,22,1,"And thei yeden forth, and settiden tentis in the feeldi places of Moab, where Jerico is set ouer Jordan."
Numbers 22.2 (Wycliffe),Wycliffe,Old Testament,Numbers,22,2,"Forsothe Balach, the sone of Sephor, siy alle thingis whiche Israel hadde do to Ammorrei,"
Numbers 22.3 (Wycliffe),Wycliffe,Old Testament,Numbers,22,3,"and that men of Moab hadden dred Israel, and miyten not bere the assailing of him."
Numbers 22.4 (Wycliffe),Wycliffe,Old Testament,Numbers,22,4,"And he seide to the grettere men in birthe of Madian, So this puple schal do a wei alle men that dwellen in oure coostis, as an oxe is wont to do awei an eerbe til to the rootis. Forsothe he, that is, Balaac, was kyng in that tyme in Moab."
Numbers 22.5 (Wycliffe),Wycliffe,Old Testament,Numbers,22,5,"Therfor he sente messangeris to Balaam, the sone of Beor, a fals diuynour, that dwellide on the flood of the lond of the sones of Amon, that thei schulden clepe hym, and schulden seie, Lo! a puple yede out of Egipt, which puple hilide the face of erthe, and sittith ayens me."
Numbers 22.6 (Wycliffe),Wycliffe,Old Testament,Numbers,22,6,"Therfor come thou, and curse this puple, which is strongere than Y, if in ony maner Y may smyte and dryue hym out of my lond; for Y knowe, that he is blissid whom thou blissist, and he is cursid whom thou hast cursid."
Numbers 22.7 (Wycliffe),Wycliffe,Old Testament,Numbers,22,7,"The eldere men of Moab and the grettere men in birthe of Madian yeden forth, hauynge in hondis the prijs of fals dyuynyng; and whanne thei hadden come to Balaam, and hadden teld to hym alle the wordis of Balaach, he answeride,"
Numbers 22.8 (Wycliffe),Wycliffe,Old Testament,Numbers,22,8,"Dwelle ye here to nyyt, and Y schal answere what euer thing the Lord schal seie to me. Sotheli while thei dwelliden at Balaam, God cam, and seide to hym,"
Numbers 22.9 (Wycliffe),Wycliffe,Old Testament,Numbers,22,9,What wolen these men at thee to hem silf?
Numbers 22.10 (Wycliffe),Wycliffe,Old Testament,Numbers,22,10,"Balaam answeride, Balaach, the sone of Sephor, kyng of Moabitis, sente to me, and seide, Lo!"
Numbers 22.11 (Wycliffe),Wycliffe,Old Testament,Numbers,22,11,"a puple which is gon out of Egipt hilide the face of erthe; come thou, and curse hem, if in ony maner Y may fiyte, and dryue hym awey."
Numbers 22.12 (Wycliffe),Wycliffe,Old Testament,Numbers,22,12,"And God seide to Balaam, Nyle thou go with hem, nether curse thou the puple, for it is blessid."
Numbers 22.13 (Wycliffe),Wycliffe,Old Testament,Numbers,22,13,"Which Balaam roos eerli, and seide to the princes, Go ye in to youre lond, for God forbeed me to come with you."
Numbers 22.14 (Wycliffe),Wycliffe,Old Testament,Numbers,22,14,"The princes turneden ayen, and seiden to Balaach, Balaam nolde come with vs."
Numbers 22.15 (Wycliffe),Wycliffe,Old Testament,Numbers,22,15,"Eft Balaach sente many mo and noblere men, than he hadde sent bifore;"
Numbers 22.16 (Wycliffe),Wycliffe,Old Testament,Numbers,22,16,"whiche seiden, whanne thei hadden come to Balaam, Balaach, the sone of Sephor, seith thus, Tarye thou not to come to me, redi to onoure thee;"
Numbers 22.17 (Wycliffe),Wycliffe,Old Testament,Numbers,22,17,"and what euer thing thou wolt, Y schal yyue to thee; come thou, and curse this puple."
Numbers 22.18 (Wycliffe),Wycliffe,Old Testament,Numbers,22,18,"Balaam answeride, Thouy Balaach schal yyue to me his howsful of siluer and of gold, Y schal not mowe chaunge the word of my God, that Y speke ethir more ethir lesse."
Numbers 22.19 (Wycliffe),Wycliffe,Old Testament,Numbers,22,19,"Y biseche, that ye dwelle here also in this nyyt, that Y may wite what the Lord schal answere eft to me."
Numbers 22.20 (Wycliffe),Wycliffe,Old Testament,Numbers,22,20,"Therfor the Lord cam to Balaam in the nyyt, and seide to hym, If these men comen to clepe thee, rise thou, and go with hem, so oneli that thou do that that Y schal comaunde to thee."
Numbers 22.21 (Wycliffe),Wycliffe,Old Testament,Numbers,22,21,"Balaam roos eerli, and whanne his femal asse was sadelid, he yede forth with hem."
Numbers 22.22 (Wycliffe),Wycliffe,Old Testament,Numbers,22,22,"And God was wrooth. And the aungel of the Lord stood in the weie ayens Balam, that sat on the femal asse, and hadde twei children with hym."
Numbers 22.23 (Wycliffe),Wycliffe,Old Testament,Numbers,22,23,"The femal asse siy the aungel stondynge in the weie, with swerd drawun, and turnede a wei hir silf fro the weie, and yede bi the feeld. And whanne Balaam beet hir, and wolde lede ayen to the path,"
Numbers 22.24 (Wycliffe),Wycliffe,Old Testament,Numbers,22,24,"the aungel stood in the streitnessis of twei wallis, with whiche the vyneris weren cumpassid."
Numbers 22.25 (Wycliffe),Wycliffe,Old Testament,Numbers,22,25,"And the femal asse siy the aungel, and ioynede hir silf to the wal, and hurtlide the foot of the sittere; and he beet eft the asse."
Numbers 22.26 (Wycliffe),Wycliffe,Old Testament,Numbers,22,26,"And neuer the lesse the aungel yede to the streit place, where me myyte not go out of the weie, nether to the riyt side nether to the left side, and stood ayens hym."
Numbers 22.27 (Wycliffe),Wycliffe,Old Testament,Numbers,22,27,"And whanne the femal asse siy the aungel stondynge, sche felde doun vndir the feet of the sittere, which was wrooth ful greetli, and beet hir sidis with a staaf."
Numbers 22.28 (Wycliffe),Wycliffe,Old Testament,Numbers,22,28,"And the Lord openyde the mouth of the femal asse, and sche spak, What have Y doon to thee? whi smytist thou me, lo! now the thridde tyme?"
Numbers 22.29 (Wycliffe),Wycliffe,Old Testament,Numbers,22,29,"Balaam answeride, For thou hast disserued, and hast scornyd me; Y wolde that Y hadde a swerd to sle thee."
Numbers 22.30 (Wycliffe),Wycliffe,Old Testament,Numbers,22,30,"And the femal asse seide, Whether Y am not thi beeste on which thou were wont to sitte euere til in to this present dai? seie thou, what lijk thing Y dide euere to thee? And he seide, Neuere."
Numbers 22.31 (Wycliffe),Wycliffe,Old Testament,Numbers,22,31,"Anoon the Lord openyde the iyen of Balaam, and he siy the aungel stondynge in the weie, holdynge a drawun swerd in the hoond; and Balaam worschipide hym lowli in to erthe."
Numbers 22.32 (Wycliffe),Wycliffe,Old Testament,Numbers,22,32,"To whom the aungel seide, Whi betist thou thi femal asse the thridde tyme? Y cam to be aduersarie to thee, for thi weie is weiward, and contrarye to me;"
Numbers 22.33 (Wycliffe),Wycliffe,Old Testament,Numbers,22,33,"and if the femal asse hadde not bowid a wey fro the weie, and youe place to ayenstondere, Y hadde slayn thee, and sche schulde lyue."
Numbers 22.34 (Wycliffe),Wycliffe,Old Testament,Numbers,22,34,"Balaam seide, Y synnede, not witynge that thou stodist ayens me; and now, if it displesith thee that Y go, Y schal turne ayen."
Numbers 22.35 (Wycliffe),Wycliffe,Old Testament,Numbers,22,35,"The aungel seide, Go thou with these men, but be war that thou speke not other thing than Y schal comaunde to thee. Therfor Balaam yede with the princes."
Numbers 22.36 (Wycliffe),Wycliffe,Old Testament,Numbers,22,36,"And whanne Balaach hadde herde this, he yede out in to the comyng of hym, in the citee of Moabitis, whiche is set in the laste coostis of Arnon."
Numbers 22.37 (Wycliffe),Wycliffe,Old Testament,Numbers,22,37,"And he seide to Balaam, Y sente messangeris to clepe thee; whi camest thou not anoon to me? whethir for Y may not yelde meede to thi comyng?"
Numbers 22.38 (Wycliffe),Wycliffe,Old Testament,Numbers,22,38,"To whom Balaam answeride, Lo! Y am present, whethir Y schal mow speke other thing than that, that God schal putte in my mouth?"
Numbers 22.39 (Wycliffe),Wycliffe,Old Testament,Numbers,22,39,"Therfor thei yeden forth to gidere, and camen in to a citee, which was in the laste coost of his rewme."
Numbers 22.40 (Wycliffe),Wycliffe,Old Testament,Numbers,22,40,"And whanne Balaach hadde slayn scheep and oxun, he sente yiftis to Balaam and the princes that weren with hym."
Numbers 22.41 (Wycliffe),Wycliffe,Old Testament,Numbers,22,41,"Forsothe whanne the morewtid was maad, Balaach ledde Balaam to the hiye placis of Baal, and he bihelde the laste part of the puple, that is, al the oost til to the laste part."
Numbers 23.1 (Wycliffe),Wycliffe,Old Testament,Numbers,23,1,"And Balaam seide to Balaach, Bilde thou here to me seuene auteris, and make redi so many caluys, and rammes of the same noumbre."
Numbers 23.2 (Wycliffe),Wycliffe,Old Testament,Numbers,23,2,"And whanne he hadde do bi the word of Balaam, thei puttiden a calf and a ram to gidere on the auter."
Numbers 23.3 (Wycliffe),Wycliffe,Old Testament,Numbers,23,3,"And Balaam seide to Balaach, Stond thou a litil while bisidis thi brent sacrifice, while Y go, if in hap the Lord meete me; and Y schal speke to thee what euer thing he schal comaunde."
Numbers 23.4 (Wycliffe),Wycliffe,Old Testament,Numbers,23,4,"And whanne he hadde go swiftli, God cam to hym; and Balaam spak to hym, and seide, Y reiside seuene auteris, and Y puttide a calf and a ram aboue."
Numbers 23.5 (Wycliffe),Wycliffe,Old Testament,Numbers,23,5,"Forsothe the Lord puttide a word in his mouth, and seide, Turne ayen to Balaach, and thou schalt speke these thingis."
Numbers 23.6 (Wycliffe),Wycliffe,Old Testament,Numbers,23,6,"He turnede ayen, and fond Balach stondynge bisidis his brent sacrifice, and alle the princes of Moabitis."
Numbers 23.7 (Wycliffe),Wycliffe,Old Testament,Numbers,23,7,"And whanne his parable was takun, he seide, Balaach, the kyng of Moabitis, brouyte me fro Aran, fro the hillis of the eest; and he seide, Come thou and curse Jacob; haaste thou, and greetli curse thou Israel."
Numbers 23.8 (Wycliffe),Wycliffe,Old Testament,Numbers,23,8,How schal Y curse whom God cursid not? bi what resoun schal Y haue abhomynable whom God hath not abhomynable?
Numbers 23.9 (Wycliffe),Wycliffe,Old Testament,Numbers,23,9,"Fro the hiyeste flyntis Y schal se hym, and fro litle hillis Y schal biholde hym; the puple schal dwelle aloone, and it schal not be arettid among hethene men."
Numbers 23.10 (Wycliffe),Wycliffe,Old Testament,Numbers,23,10,"Who may noumbre the dust, that is, kynrede, of Jacob, and knowe the noumbre of the generacioun of Israel? My lijf die in the deeth of iust men, and my laste thingis be maad lijk hem!"
Numbers 23.11 (Wycliffe),Wycliffe,Old Testament,Numbers,23,11,"And Balaach seide to Balaam, What is this that thou doist? Y clepide thee, that thou schuldist curse myn enemyes, and ayenward thou blessist hem."
Numbers 23.12 (Wycliffe),Wycliffe,Old Testament,Numbers,23,12,"To whom Balaam answeride, Whether Y may speke othir thing no but that that the Lord comaundith?"
Numbers 23.13 (Wycliffe),Wycliffe,Old Testament,Numbers,23,13,"Therfor Balaach seide to Balaam, Come with me in to anothir place, fro whennus thou se a part of Israel, and mayst not se al; fro thennus curse thou hym."
Numbers 23.14 (Wycliffe),Wycliffe,Old Testament,Numbers,23,14,"And whanne he hadde led Balaam in to an hiy place, on the cop of the hil of Phasga, he bildide seuene auteris to Balaam, and whanne calues and rammes weren put aboue,"
Numbers 23.15 (Wycliffe),Wycliffe,Old Testament,Numbers,23,15,"he seide to Balaach, Stonde here bisidis thi brent sacrifice, while Y go."
Numbers 23.16 (Wycliffe),Wycliffe,Old Testament,Numbers,23,16,"And whanne the Lord hadde come to him, and hadde put a word in his mouth, he seide, Turne ayen to Balach, and thou schalt seie these thingis to hym."
Numbers 23.17 (Wycliffe),Wycliffe,Old Testament,Numbers,23,17,"He turnyde ayen, and foond Balach stondynge bisidis his brent sacrifice, and the princis of Moabitis with hym. To whom Balach seide, What spak the Lord?"
Numbers 23.18 (Wycliffe),Wycliffe,Old Testament,Numbers,23,18,"And whanne his parable was takun, he seide, Stonde, Balach, and herkene; here, thou sone of Sephor. God is not as a man,"
Numbers 23.19 (Wycliffe),Wycliffe,Old Testament,Numbers,23,19,"that he lye, nethir he is as the sone of a man, that he be chaungid; therfor he seide, and schal he not do? he spak, and schal he not fulfille?"
Numbers 23.20 (Wycliffe),Wycliffe,Old Testament,Numbers,23,20,"Y am brouyt to blesse, Y may not forbede blessyng."
Numbers 23.21 (Wycliffe),Wycliffe,Old Testament,Numbers,23,21,"Noon idol is in Jacob, nethir symylacre is seyn in Israel; his Lord God is with hym, and the sown of victorie of kyng is in hym."
Numbers 23.22 (Wycliffe),Wycliffe,Old Testament,Numbers,23,22,"The Lord God ledde hym out of Egipt, whos strengthe is lijk an vnicorn;"
Numbers 23.23 (Wycliffe),Wycliffe,Old Testament,Numbers,23,23,"fals tellyng bi chiteryng of bryddis, ethir idolatrie, is not in Jacob, nethir fals dyuynyng is in Israel. In his tymes it schal be seide to Jacob and Israel, What the Lord hath wrought!"
Numbers 23.24 (Wycliffe),Wycliffe,Old Testament,Numbers,23,24,"Lo! the puple schal rise to gidere as a lionesse, and schal be reisid as a lioun; the lioun schal not reste, til he deuoure prey, and drynke the blood of hem that ben slayn."
Numbers 23.25 (Wycliffe),Wycliffe,Old Testament,Numbers,23,25,"And Balach seide to Balaam, Nether curse thou, nether blesse thou hym."
Numbers 23.26 (Wycliffe),Wycliffe,Old Testament,Numbers,23,26,"And he seide, Whether Y seide not to thee, that what euer thing that God comaundide to me, Y wolde do this?"
Numbers 23.27 (Wycliffe),Wycliffe,Old Testament,Numbers,23,27,"And Balach seide to hym, Come, and Y schal lede thee to an other place, if in hap it plesith God that fro thennus thou curse hym."
Numbers 23.28 (Wycliffe),Wycliffe,Old Testament,Numbers,23,28,"And whanne Balaach hadde led hym out on the cop of the hil of Phegor, that biholdith the wildirnesse,"
Numbers 23.29 (Wycliffe),Wycliffe,Old Testament,Numbers,23,29,"Balaam seide to hym, Bilde here seuene auteris to me, and make redi so many caluys, and rammes of the same noumbre."
Numbers 23.30 (Wycliffe),Wycliffe,Old Testament,Numbers,23,30,"Balaach dide as Balaam seide, and he puttide caluys and rammes, bi alle auteris."
Numbers 24.1 (Wycliffe),Wycliffe,Old Testament,Numbers,24,1,"And whanne Balaam siy that it pleside the Lord that he schulde blesse Israel, he yede not as he hadde go bifore, that he schulde seke fals dyuynyng bi chiteryng of briddis, but he dresside his face ayens the desert,"
Numbers 24.2 (Wycliffe),Wycliffe,Old Testament,Numbers,24,2,"and reiside iyen, and siy Israel dwellynge in tentis bi hise lynagis. And whanne the Spirit of God felde on hym, and whanne a parable was takun,"
Numbers 24.3 (Wycliffe),Wycliffe,Old Testament,Numbers,24,3,"he seide, Balaam, the sone of Beor, seide, a man whois iye is stoppid seide,"
Numbers 24.4 (Wycliffe),Wycliffe,Old Testament,Numbers,24,4,"the herere of Goddis wordis seide, which bihelde the reuelacioun of almyyti God, which fallith doun, and hise iyen ben openyd so, Hou faire ben thi tabernaclis,"
Numbers 24.5 (Wycliffe),Wycliffe,Old Testament,Numbers,24,5,"Jacob, and thi tentis, Israel!"
Numbers 24.6 (Wycliffe),Wycliffe,Old Testament,Numbers,24,6,"as valeys ful of woodis, and moiste gardyns bisidis floodis, as tabernaclis whiche the Lord hath set, as cedris bisidis watris;"
Numbers 24.7 (Wycliffe),Wycliffe,Old Testament,Numbers,24,7,"watir schal flowe of his bokat, and his seed schal be in to many watris, that is, puplis. The kyng of hym schal be takun a wei for Agag, and the rewme of hym schal be doon awai."
Numbers 24.8 (Wycliffe),Wycliffe,Old Testament,Numbers,24,8,"God ledde hym out of Egipt, whos strengthe is lijk an vnicorn; thei schulen deuoure hethene men, enemyes of hym, that is, of Israel; and thei schulen breke the boonus of hem, and schulen perse with arowis."
Numbers 24.9 (Wycliffe),Wycliffe,Old Testament,Numbers,24,9,"He restide and slepte as a lyoun, and as a lionesse, whom no man schal dore reise. He that blessith thee, schal be blessid; he that cursith, schal"
Numbers 24.10 (Wycliffe),Wycliffe,Old Testament,Numbers,24,10,"be arettid in to cursyng And Balaach was wrooth ayens Balaam, and seide, whanne the hondis weren wrungun to gidere, I clepide thee to curse myn enemyes, whiche ayenward thou hast blessid thries."
Numbers 24.11 (Wycliffe),Wycliffe,Old Testament,Numbers,24,11,"Turne ayen to thi place; forsothe Y demede to onoure thee greetli, but the Lord priuyde thee fro onour disposid."
Numbers 24.12 (Wycliffe),Wycliffe,Old Testament,Numbers,24,12,"Balaam answeride to Balaach, Whethir Y seide not to thi messangeris, whiche thou sentist to me,"
Numbers 24.13 (Wycliffe),Wycliffe,Old Testament,Numbers,24,13,"Thouy Balaach schal yyue to me his hows ful of siluer and of gold, Y schal not mow passe the word of my Lord God, that Y brynge forth of myn herte ony thing, ethir of good ethir of yuel, but what euer thing the Lord schal seie, Y schal speke this?"
Numbers 24.14 (Wycliffe),Wycliffe,Old Testament,Numbers,24,14,"Netheles Y schal go to my puple, and Y schal yyue counsel to thee, what thi puple schal do in the laste tyme to this puple."
Numbers 24.15 (Wycliffe),Wycliffe,Old Testament,Numbers,24,15,"Therfor whanne a parable was takun, he seide eft, Balaam, the sone of Beor seide, a man whos iye is stoppid,"
Numbers 24.16 (Wycliffe),Wycliffe,Old Testament,Numbers,24,16,"seide, the herere of Goddis wordis seide, which knowith the doctrine of the hiyeste, and seeth the reuelacioun of almiyti God, which fallith doun and hath opyn iyen,"
Numbers 24.17 (Wycliffe),Wycliffe,Old Testament,Numbers,24,17,"Y schal se hym, but not now; Y schal biholde hym, but not nyy; a sterre schal be borun of Jacob, and a yerde schal rise of Israel; and he schal smyte the duykis of Moab, and he schal waste alle the sones of Seth; and Ydumye schal be hys possessioun,"
Numbers 24.18 (Wycliffe),Wycliffe,Old Testament,Numbers,24,18,"the eritage of Seir schal bifalle to his enemyes; forsothe Israel schal do strongli, of Jacob schal be he that schal be lord,"
Numbers 24.19 (Wycliffe),Wycliffe,Old Testament,Numbers,24,19,and schal leese the relikis of the citee.
Numbers 24.20 (Wycliffe),Wycliffe,Old Testament,Numbers,24,20,"And whanne he hadde seyn Amalech, he took a parable, and seide, Amalech is the bigynning of hethene men, whos laste thingis schulen be lost."
Numbers 24.21 (Wycliffe),Wycliffe,Old Testament,Numbers,24,21,"Also he siy Cyney, and whanne a parable was takun, he seide, Forsothe thi dwellyng place is strong, but if thou schalt sette thi nest in a stoon,"
Numbers 24.22 (Wycliffe),Wycliffe,Old Testament,Numbers,24,22,"and schalt be chosun of the generacioun of Cyn, hou longe schalt thou mow dwelle? forsothe Assur schal take thee."
Numbers 24.23 (Wycliffe),Wycliffe,Old Testament,Numbers,24,23,"And whanne a parable was takun, he spak eft, Alas! who schal lyue, whanne the Lord schal make thes thingis?"
Numbers 24.24 (Wycliffe),Wycliffe,Old Testament,Numbers,24,24,"Thei schulen come in grete schippis fro Ytalie, thei schulen ouercome Assiries, and thei schulen distrie Ebrews, and at the last also thei hem silf schulen perische."
Numbers 24.25 (Wycliffe),Wycliffe,Old Testament,Numbers,24,25,"And Balaam roos, and turnide ayen in to his place; and Balaach yede ayen bi the weye in which he cam."
Numbers 25.1 (Wycliffe),Wycliffe,Old Testament,Numbers,25,1,Forsothe in that tyme Israel dwellide in Sechym; and the puple dide fornycacioun with the douytris of Moab;
Numbers 25.2 (Wycliffe),Wycliffe,Old Testament,Numbers,25,2,"whiche douytris clepiden hem to her sacrifices, and thei eten, and worschipiden the goddis of tho douytris;"
Numbers 25.3 (Wycliffe),Wycliffe,Old Testament,Numbers,25,3,"and Israel made sacrifice to Belphegor. And the Lord was wrooth,"
Numbers 25.4 (Wycliffe),Wycliffe,Old Testament,Numbers,25,4,"and seide to Moises, Take thou alle the princes of the puple, and hange hem ayens the sunne in iebatis, that my wodnesse, that is stronge veniaunce, be turned awai fro Israel."
Numbers 25.5 (Wycliffe),Wycliffe,Old Testament,Numbers,25,5,"And Moises seide to the iugis of Israel, Ech man sle his neiyboris, that maden sacrifice to Belphagor."
Numbers 25.6 (Wycliffe),Wycliffe,Old Testament,Numbers,25,6,"And, lo! oon of the sones of Israel entride bifor his britheren to an hoore of Madian, in the siyt of Moises, and al the cumpeny of the sones of Israel, whiche wepten bifor the yatis of the tabernacle."
Numbers 25.7 (Wycliffe),Wycliffe,Old Testament,Numbers,25,7,"And whanne Phynees, the sone of Eleazar, sone of Aaron, preest, hadde seyn this, he roos fro the myddis of the multitude; and whanne he hadde take a swerd,"
Numbers 25.8 (Wycliffe),Wycliffe,Old Testament,Numbers,25,8,"he entride aftir the man of Israel in to the hoore hows, and stikide thorou both togidere, that is, the man and the womman, in the places of gendryng. And the veniaunce ceesside fro the sones of Israel,"
Numbers 25.9 (Wycliffe),Wycliffe,Old Testament,Numbers,25,9,and foure and twenti thousand of men weren slayn.
Numbers 25.10 (Wycliffe),Wycliffe,Old Testament,Numbers,25,10,"And the Lord seide to Moises,"
Numbers 25.11 (Wycliffe),Wycliffe,Old Testament,Numbers,25,11,"Fynees, the sone of Eleazar, sone of Aaron, preest, turnede away myn yre fro the sones of Israel; for he was stirid ayens hem bi my feruent loue, that Y my silf schulde not do awai the sones of Israel in my greet hete, ether strong veniaunce."
Numbers 25.12 (Wycliffe),Wycliffe,Old Testament,Numbers,25,12,"Therfor speke thou to hym, Lo! Y yyue to hym the pees of my couenaunt,"
Numbers 25.13 (Wycliffe),Wycliffe,Old Testament,Numbers,25,13,"and it schal be an euerlastynge couenaunt of preesthod, as wel to hym silf as to his seed; for he louyde feruentli for his God, and he clenside the greet trespas of the sones of Israel."
Numbers 25.14 (Wycliffe),Wycliffe,Old Testament,Numbers,25,14,"Forsothe the name of the man of Israel, that was slayn with the womman of Madian, was Zambri, the sone of Salu, duyk of the kynrede and lynage of Symeon."
Numbers 25.15 (Wycliffe),Wycliffe,Old Testament,Numbers,25,15,"Forsothe the womman of Madian that was slayn togidere, was clepid Cobri, the douyter of Sur, the nobleste prince of Madianytis."
Numbers 25.16 (Wycliffe),Wycliffe,Old Testament,Numbers,25,16,"And the Lord spak to Moises and seide,"
Numbers 25.17 (Wycliffe),Wycliffe,Old Testament,Numbers,25,17,"Madianytis feele you enemyes, and smyte ye hem;"
Numbers 25.18 (Wycliffe),Wycliffe,Old Testament,Numbers,25,18,"for also thei diden enemyliche ayens you, and disseyueden thorow tresouns, bi the idol of Phegor, and bi the douyter of Corbri, duyk of Madian, her sister, which douyter was sleyn in the dai of veniaunce, for the sacrilege of Phegor."
Numbers 26.1 (Wycliffe),Wycliffe,Old Testament,Numbers,26,1,"Aftir that the blood of gilti men was sched out, the Lord seide to Moises and to Eleasar,"
Numbers 26.2 (Wycliffe),Wycliffe,Old Testament,Numbers,26,2,"preest, sone of Aaron, Noumbre ye al the summe of the sones of Israel, fro twenti yeer and aboue, bi her housis, and kynredis, alle men that mowen go forth to batels."
Numbers 26.3 (Wycliffe),Wycliffe,Old Testament,Numbers,26,3,"And so Moises and Eleasar, preest, spaken in the feeldi places of Moab, ouer Jordan, ayens Jerico, to hem that weren of twenti yeer and aboue,"
Numbers 26.4 (Wycliffe),Wycliffe,Old Testament,Numbers,26,4,as the Lord comaundide; of whiche this is the noumbre.
Numbers 26.5 (Wycliffe),Wycliffe,Old Testament,Numbers,26,5,"Ruben, the firste gendrid of Israel; the sone of hym was Enoch, of whom was the meynee of Enochitis; and Phallu, of whom the meynee of Phalluytis; and Esrom,"
Numbers 26.6 (Wycliffe),Wycliffe,Old Testament,Numbers,26,6,"of whom the meynee of Esromytis; and Charmy, of whom the meynee of Charmytis."
Numbers 26.7 (Wycliffe),Wycliffe,Old Testament,Numbers,26,7,"Thes weren the meynees of the generacioun of Ruben, of whiche meynees the noumbre was foundun thre and fourti thousand seuene hundrid and thretti."
Numbers 26.8 (Wycliffe),Wycliffe,Old Testament,Numbers,26,8,The sone of Phallu was Heliab;
Numbers 26.9 (Wycliffe),Wycliffe,Old Testament,Numbers,26,9,"the sones of hym weren Namuel, and Dathan and Abiron. These weren Dathan and Abiron, prynces of the puple, that riseden ayens Moises and Aaron, in the rebelte of Chore, whanne thei rebelliden ayens the Lord;"
Numbers 26.10 (Wycliffe),Wycliffe,Old Testament,Numbers,26,10,"and the erthe openyde his mouth, and deuouride Chore, while ful many men dieden, whanne the fier brente two hundrid men and fifti; and a greet myracle was maad,"
Numbers 26.11 (Wycliffe),Wycliffe,Old Testament,Numbers,26,11,"that whanne Chore perischide, hise sones perischiden not."
Numbers 26.12 (Wycliffe),Wycliffe,Old Testament,Numbers,26,12,"The sones of Symeon bi her kynredis; Namuel, of hym was the meynee of Namuelitis; Jamyn, of hym was the meynee of Jamynytis; Jachin, of hym was the meynee of Jachynytis;"
Numbers 26.13 (Wycliffe),Wycliffe,Old Testament,Numbers,26,13,"Zare, of hym the meynee of Zarenytis; Saul, of hym the meynee of Saulitis."
Numbers 26.14 (Wycliffe),Wycliffe,Old Testament,Numbers,26,14,"These weren the meynees of Symeon, of whiche all the noumbre was two and twenti thousynde and two hundrid."
Numbers 26.15 (Wycliffe),Wycliffe,Old Testament,Numbers,26,15,"The sones of Gad bi her kynredis; Sephon, of hym the meynee of Sephonytis; Aggi, of hym the meynee of Aggitis; Sumy, of hym the meynee of Sumytis;"
Numbers 26.16 (Wycliffe),Wycliffe,Old Testament,Numbers,26,16,"Ozny, of hym the meynee of Oznytis; Heri, of hym the meynee of Hereytis;"
Numbers 26.17 (Wycliffe),Wycliffe,Old Testament,Numbers,26,17,"Arod, of hym the meynee of Aroditis; Ariel, of hym the meynee of Arielitis."
Numbers 26.18 (Wycliffe),Wycliffe,Old Testament,Numbers,26,18,"These weren the meynees of Gad, of whiche al the noumbre was fourti thousynde and fyue hundrid."
Numbers 26.19 (Wycliffe),Wycliffe,Old Testament,Numbers,26,19,"The sones of Juda weren Her and Onan, whiche bothe weren deed in the lond of Canaan."
Numbers 26.20 (Wycliffe),Wycliffe,Old Testament,Numbers,26,20,"And the sones of Juda weren bi her kynredis; Sela, of whom the meynee of Selaitis; Phares, of whom the meynee of Pharesitis; Zare, of whom the meynee of Zareitis."
Numbers 26.21 (Wycliffe),Wycliffe,Old Testament,Numbers,26,21,"Sotheli the sones of Phares weren Esrom, of whom the meynee of Esromytis; and Amul, of whom the meynee of Amulitis."
Numbers 26.22 (Wycliffe),Wycliffe,Old Testament,Numbers,26,22,"These weren the meynees of Juda, of whiche al the noumbre was seuenty thousynde and fyue hundrid."
Numbers 26.23 (Wycliffe),Wycliffe,Old Testament,Numbers,26,23,"The sones of Isachar bi her kynredis; Thola, of whom the meynee of Tholaitis; Phua, of whom the meynee of Phuitis;"
Numbers 26.24 (Wycliffe),Wycliffe,Old Testament,Numbers,26,24,"Jasub, of whom the meynee of Jasubitis; Semran, of whom the meynee of Semranytis."
Numbers 26.25 (Wycliffe),Wycliffe,Old Testament,Numbers,26,25,"These weren the kynredis of Isachar, of whiche the noumbre was foure and sixti thousynd and three hundrid."
Numbers 26.26 (Wycliffe),Wycliffe,Old Testament,Numbers,26,26,"The sones of Zabulon bi her kinredis; Sarad, of whom the meynee of Sareditis; Helon, of whom the meynee of Helonytis; Jalel, of whom the meynee of Jalelitis."
Numbers 26.27 (Wycliffe),Wycliffe,Old Testament,Numbers,26,27,"These weren the kynredis of Zabulon, of whiche the noumbre was sixti thousynde and fyue hundrid."
Numbers 26.28 (Wycliffe),Wycliffe,Old Testament,Numbers,26,28,The sones of Joseph bi her kynredis weren Manasses and Effraym.
Numbers 26.29 (Wycliffe),Wycliffe,Old Testament,Numbers,26,29,"Of Manasses was borun Machir, of whom the meynee of Machiritis. Machir gendride Galaad, of whom the meynee of Galaditis."
Numbers 26.30 (Wycliffe),Wycliffe,Old Testament,Numbers,26,30,"Galaad hadde sones; Hizezer, of whom the meynee of Hizezeritis; and Helech, of whom the meynee of Helechitis;"
Numbers 26.31 (Wycliffe),Wycliffe,Old Testament,Numbers,26,31,"and Ariel, of whom the meynee of Arielitis; and Sechem, of whom the meynee of Sechemytis;"
Numbers 26.32 (Wycliffe),Wycliffe,Old Testament,Numbers,26,32,"and Semyda, of whom the meynee of Semydaitis; and Epher, of whom the meynee of Epheritis."
Numbers 26.33 (Wycliffe),Wycliffe,Old Testament,Numbers,26,33,"Forsothe Epher was the fadir of Salphath, that hadde not sones, but oneli douytris; of whiche these weren the names; Maala, and Noha, and Egla, and Melcha, and Thersa."
Numbers 26.34 (Wycliffe),Wycliffe,Old Testament,Numbers,26,34,"These weren the meynees of Manasse, and the noumbre of hem was two and fifty thousynde and seuene hundrid."
Numbers 26.35 (Wycliffe),Wycliffe,Old Testament,Numbers,26,35,"Forsothe the sones of Effraym bi her kynredis weren these; Suthala, of whom the meynee of Suthalaitis; Bether, of whom the meynee of Betherytis; Tehen, of whom the meynee of Thehenytis."
Numbers 26.36 (Wycliffe),Wycliffe,Old Testament,Numbers,26,36,"Forsothe the sone of Suthala was Heram, of whom the meynee of Heramytis."
Numbers 26.37 (Wycliffe),Wycliffe,Old Testament,Numbers,26,37,"These weren the kynredis of the sones of Effraym, of whiche the noumbre was two and thretti thousynde and fyue hundrid."
Numbers 26.38 (Wycliffe),Wycliffe,Old Testament,Numbers,26,38,"These weren the sones of Joseph, bi her meynees. The sones of Beniamyn in her kynredis; Bale, of whom the meynee of Baleytis; Azbel, of whom the meynee of Azbelitis; Ahiram, of whom the meynee of Ahiramitis;"
Numbers 26.39 (Wycliffe),Wycliffe,Old Testament,Numbers,26,39,"Suphan, of whom the meynee of Suphanitis; Huphan, of whom the meynee of Huphanitis."
Numbers 26.40 (Wycliffe),Wycliffe,Old Testament,Numbers,26,40,"The sones of Bale, Hered and Noeman; of Hered, the meyne of Hereditis; of Noeman, the meynee of Noemanitis."
Numbers 26.41 (Wycliffe),Wycliffe,Old Testament,Numbers,26,41,"Thes weren the sones of Beniamyn bi her kynredis, of whiche the noumbre was fyue and fourti thousynde and sixe hundrid."
Numbers 26.42 (Wycliffe),Wycliffe,Old Testament,Numbers,26,42,"The sones of Dan bi her kynredis; Suphan, of whom the meynee of Suphanytis. These weren the kynredis of Dan bi her meynees;"
Numbers 26.43 (Wycliffe),Wycliffe,Old Testament,Numbers,26,43,"alle weren Suphanytis, of whiche the noumbre was foure and sixti thousynde and foure hundrid."
Numbers 26.44 (Wycliffe),Wycliffe,Old Testament,Numbers,26,44,"The sones of Aser bi her kynredis; Jemma, of whom the meynee of Jemmaytis; Jesuy, of whom the meynee of Jesuytis; Brie, of whom the meynee of Brieitis."
Numbers 26.45 (Wycliffe),Wycliffe,Old Testament,Numbers,26,45,"The sones of Brie; Haber, of whom the meynee of Haberitis; and Melchiel, of whom the meynee of Melchielitis."
Numbers 26.46 (Wycliffe),Wycliffe,Old Testament,Numbers,26,46,Sotheli the name of the douytir of Azer was Zara.
Numbers 26.47 (Wycliffe),Wycliffe,Old Testament,Numbers,26,47,"These weren the kynredis of the sones of Aser, and the noumbre of hem was foure and fifti thousynde and foure hundrid."
Numbers 26.48 (Wycliffe),Wycliffe,Old Testament,Numbers,26,48,"The sones of Neptalym bi her kynredis; Jesehel, of whom the meynee of Jeselitis; Guny, of whom the meynee of Gunytis;"
Numbers 26.49 (Wycliffe),Wycliffe,Old Testament,Numbers,26,49,"Jeser, of whom the meynee of Jeserytis; Sellem, of whom the meynee of Sellemytis."
Numbers 26.50 (Wycliffe),Wycliffe,Old Testament,Numbers,26,50,"Thes weren the kynredis of the sones of Neptalym bi her meynees, of whiche the noumbre was fyue and fourti thousynde and foure hundrid."
Numbers 26.51 (Wycliffe),Wycliffe,Old Testament,Numbers,26,51,"This is the summe of the sones of Israel, that weren noumbrid, sixe hundrid thousynde and a thousynde seuene hundrid and thretti."
Numbers 26.52 (Wycliffe),Wycliffe,Old Testament,Numbers,26,52,"And the Lord spak to Moises, and seide,"
Numbers 26.53 (Wycliffe),Wycliffe,Old Testament,Numbers,26,53,"The lond schal be departid to these, bi the noumbre of names in to her possessiouns;"
Numbers 26.54 (Wycliffe),Wycliffe,Old Testament,Numbers,26,54,"thou schalt yyue the grettere part to mo men, and the lesse part to fewere men; possessioun schal be youun to alle bi hem silf, as thei ben noumbrid now;"
Numbers 26.55 (Wycliffe),Wycliffe,Old Testament,Numbers,26,55,so oneli that lot departe the lond to lynagis and meynees.
Numbers 26.56 (Wycliffe),Wycliffe,Old Testament,Numbers,26,56,"What euer thing bifallith bi lot, ethir mo ether fewere men take this."
Numbers 26.57 (Wycliffe),Wycliffe,Old Testament,Numbers,26,57,"Also this is the noumbre of the sones of Leuy bi her meynees; Gerson, of whom the meynee of Gersonytis; Caath, of whom the meynee of Caathitis; Merary, of whom the meynee of Meraritis."
Numbers 26.58 (Wycliffe),Wycliffe,Old Testament,Numbers,26,58,"These weren the meynees of Leuy; the meynee of Lobny, the meynee of Ebron, the meynee of Mooli, the meynee of Musi, the meynee of Chori. And sotheli Caath gendride Amram,"
Numbers 26.59 (Wycliffe),Wycliffe,Old Testament,Numbers,26,59,"which hadde a wijf, Jocabeth, douyter of Leuy, which douyter was borun to hym in Egipt. This Jocabeth gendride to hir hosebonde Amram sones, Aaron, and Moyses, and Marie, the sister of hem."
Numbers 26.60 (Wycliffe),Wycliffe,Old Testament,Numbers,26,60,"Nadab, and Abyu, and Eleazar, and Ithamar weren bigetun of Aaron;"
Numbers 26.61 (Wycliffe),Wycliffe,Old Testament,Numbers,26,61,"of whiche Nadab and Abyu weren deed, whanne thei hadden offrid alien fier bifor the Lord."
Numbers 26.62 (Wycliffe),Wycliffe,Old Testament,Numbers,26,62,"And alle that weren noumbrid weren thre and twenti thousynde of male kynde, fro o monethe and aboue, whiche weren not noumbrid among the sones of Israel, nether possessioun was youun to hem with othir men."
Numbers 26.63 (Wycliffe),Wycliffe,Old Testament,Numbers,26,63,"This is the noumbre of the sones of Israel, that weren discryued of Moises and Eleasar, preest, in the feeldi places of Moab, ouer Jordan, ayen Jerico;"
Numbers 26.64 (Wycliffe),Wycliffe,Old Testament,Numbers,26,64,"among whiche noon of hem was that weren noumbrid bifor of Moises and Aaron, in the deseert of Synay;"
Numbers 26.65 (Wycliffe),Wycliffe,Old Testament,Numbers,26,65,"for the Lord bifore seide, that alle schulden die in the wildirnesse; and noon of hem dwellide, no but Caleph, the sone of Jephone, and Josue, the sone of Nun."
Numbers 27.1 (Wycliffe),Wycliffe,Old Testament,Numbers,27,1,"Forsothe the douytris of Salphaat, sone of Epher, sone of Galaad, sone of Machir, sone of Manasses, that was the sone of Joseph, neiyeden; of whiche douytris these ben the names; Maala, and Noha, and Egla, and Melcha, and Thersa."
Numbers 27.2 (Wycliffe),Wycliffe,Old Testament,Numbers,27,2,"And thei stoden bifore Moises, and Eleazar, preest, and alle the princes of the puple, at the dore of tabernacle of boond of pees; and seiden,"
Numbers 27.3 (Wycliffe),Wycliffe,Old Testament,Numbers,27,3,"Oure fadir was deed in the deseert, nether he was in the rebelte, that was reisid ayens the Lord, vndur Chore, but he was deed in his synne; he hadde no male sones. Whi is the name of hym takun awei fro his meynee, for he hath no sone? Yif ye possessioun to vs among the kynesmen of oure fadir."
Numbers 27.4 (Wycliffe),Wycliffe,Old Testament,Numbers,27,4,And Moises telde the cause of hem to the doom of the Lord;
Numbers 27.5 (Wycliffe),Wycliffe,Old Testament,Numbers,27,5,"which seide to Moyses, The douytris of Salphaath axen a iust thing; yyue thou possessioun to hem among the kynnysmen of her fadir,"
Numbers 27.6 (Wycliffe),Wycliffe,Old Testament,Numbers,27,6,and be thei successouris to hym in to eritage.
Numbers 27.7 (Wycliffe),Wycliffe,Old Testament,Numbers,27,7,"Forsothe thou schalt speke these thingis to the sons of Israel,"
Numbers 27.8 (Wycliffe),Wycliffe,Old Testament,Numbers,27,8,"Whanne a man is deed with out sone, the eritage schal go to his douyter;"
Numbers 27.9 (Wycliffe),Wycliffe,Old Testament,Numbers,27,9,"if he hath not a douyter, he schal haue eiris his britheren;"
Numbers 27.10 (Wycliffe),Wycliffe,Old Testament,Numbers,27,10,"that and if britheren ben not, ye schulen yyue the eritage to the britheren of his fadir;"
Numbers 27.11 (Wycliffe),Wycliffe,Old Testament,Numbers,27,11,"forsothe if he hath no britheren of his fadir, the eritage schal be youun to hem that ben next to hym. And this schal be hooli, that is, stidefast, bi euerlastynge lawe to the sones of Israel, as the Lord comaundide to Moises."
Numbers 27.12 (Wycliffe),Wycliffe,Old Testament,Numbers,27,12,"Also the Lord seide to Moises, Stie thou in to this hil of Aberym, and biholde thou fro thennus the lond, which Y schal yyue to the sones of Israel."
Numbers 27.13 (Wycliffe),Wycliffe,Old Testament,Numbers,27,13,"And whanne thou hast seyn it, also thou schalt go to thi puple, as thi brother Aaron yede;"
Numbers 27.14 (Wycliffe),Wycliffe,Old Testament,Numbers,27,14,"for thou offenddidist me in the deseert of Syn, in the ayen seiyng of the multitude, nether woldist halewe me bifor it, on the watris. These ben the watris of ayen seiyng, in Cades, of the deseert of Syn."
Numbers 27.15 (Wycliffe),Wycliffe,Old Testament,Numbers,27,15,"To whom Moises answeryde,"
Numbers 27.16 (Wycliffe),Wycliffe,Old Testament,Numbers,27,16,"The Lord God of spiritis of al fleisch puruey a man, that be on this multitude,"
Numbers 27.17 (Wycliffe),Wycliffe,Old Testament,Numbers,27,17,"and may go out, and entre bifor hem, and lede hem out, and lede hem yn, lest the puple of the Lord be as scheep with out schepherde."
Numbers 27.18 (Wycliffe),Wycliffe,Old Testament,Numbers,27,18,"And the Lord seide to hym, Take thou Josue, the sone of Nun, a man in whom the spyrit of God is, and set thin hond on hym; and he schal stonde bifore Eleazar,"
Numbers 27.19 (Wycliffe),Wycliffe,Old Testament,Numbers,27,19,"preest, and bifore al the multitude."
Numbers 27.20 (Wycliffe),Wycliffe,Old Testament,Numbers,27,20,"And thou schalt yyue to hym comaundementis, in the siyt of alle men, and a part of thi glorie, that al the synagoge of the sones of Israel here hym."
Numbers 27.21 (Wycliffe),Wycliffe,Old Testament,Numbers,27,21,"If ony thing schal be worthi to be do for this man, Eleasar, preest, schal counseil the Lord; he schal go out, and schal go yn, at the word of Eleazar; he, and alle the sones of Israel with him, and the tother multitude."
Numbers 27.22 (Wycliffe),Wycliffe,Old Testament,Numbers,27,22,"Moises dide as the Lord comaundide, and whanne he hadde take Josue, he settide hym bifore Eleazar, preest, and bifore al the multitude of the puple;"
Numbers 27.23 (Wycliffe),Wycliffe,Old Testament,Numbers,27,23,"and whanne he hadde set hondis on his heed, he reherside alle thingis whiche the Lord comaundide."
Numbers 28.1 (Wycliffe),Wycliffe,Old Testament,Numbers,28,1,"Also the Lord seide to Moises, Comaunde thou to the sones of Israel, and thou schalt seie to hem,"
Numbers 28.2 (Wycliffe),Wycliffe,Old Testament,Numbers,28,2,"Offre ye bi her tymes myn offryng, and looues, and encense of swettist odour."
Numbers 28.3 (Wycliffe),Wycliffe,Old Testament,Numbers,28,3,"These ben the sacrificis whiche ye owen to offre; twey lambren of o yeer, with out wem, ech dai in to euerlastynge brent sacrifice."
Numbers 28.4 (Wycliffe),Wycliffe,Old Testament,Numbers,28,4,"Ye schulen offre oon eerli, and the tother at euentid."
Numbers 28.5 (Wycliffe),Wycliffe,Old Testament,Numbers,28,5,"Ye schulen offre the tenthe part of ephi of floure, which be spreynt with pureste oile, and haue the fourthe part of hyn."
Numbers 28.6 (Wycliffe),Wycliffe,Old Testament,Numbers,28,6,"It is continuel brent sacrifice, which ye offriden in the hil of Synai, in to odour of swettiste encense to the Lord."
Numbers 28.7 (Wycliffe),Wycliffe,Old Testament,Numbers,28,7,"And ye schulen offre the fourthe part of hyn of wyn, bi ech lomb, in the seyntuarie of the Lord."
Numbers 28.8 (Wycliffe),Wycliffe,Old Testament,Numbers,28,8,"And ye schulen offre in lijk maner the tother lomb at euentid, bi al the custom of the morewe sacrifice, and of moist sacrifices therof, an offryng of swettist odour to the Lord."
Numbers 28.9 (Wycliffe),Wycliffe,Old Testament,Numbers,28,9,"Forsothe in the dai of sabat ye schulen offre twey lambren of o yeer, without wem, and twei tenthe partis of flour spreynt togidere with oile, in sacrifice, and ye schulen offre moiste sacrificis that ben sched bi custom,"
Numbers 28.10 (Wycliffe),Wycliffe,Old Testament,Numbers,28,10,"bi alle sabatis, in to euerlastynge brent sacrifice."
Numbers 28.11 (Wycliffe),Wycliffe,Old Testament,Numbers,28,11,"Forsothe in calendis, that is, in the bigynnyngis of monethis, ye schulen offre brent sacrifice to the Lord, tweyne calues of the droue, o ram, seuene lambren of o yeer, without wem,"
Numbers 28.12 (Wycliffe),Wycliffe,Old Testament,Numbers,28,12,"and thre tenthe partis of flour spreynt to gidere with oile, in sacrifice, bi ech calf, and twey tenthe partis of flour spreynt to gidere with oile, bi ech ram;"
Numbers 28.13 (Wycliffe),Wycliffe,Old Testament,Numbers,28,13,"and the tenthe part of a dyme of flour of oile in sacrifice, bi ech lomb; it is brent sacrifice of swetist odour, and of encense to the Lord."
Numbers 28.14 (Wycliffe),Wycliffe,Old Testament,Numbers,28,14,"Forsothe the moiste sacrifices of wyn, that schulen be sched bi alle slayn sacrificis, schulen be these; the half part of hyn bi ech calf, the thridde part bi a ram, the fourthe part bi a lomb; this schal be brent sacrifices bi ech monethe, that comen oon aftir anothir while the yeer turneth."
Numbers 28.15 (Wycliffe),Wycliffe,Old Testament,Numbers,28,15,"Also a buc of geet schal be offrid to the Lord for synnes, in to euerlastynge brent sacrifice, with his moiste offryngis."
Numbers 28.16 (Wycliffe),Wycliffe,Old Testament,Numbers,28,16,"Forsothe in the firste monethe, in the fouretenthe dai of the monethe, schal be phase, that is, pask ethir passyng, of the Lord;"
Numbers 28.17 (Wycliffe),Wycliffe,Old Testament,Numbers,28,17,and in the fiftenthe day schal be the solempnyte of the therf looues. Bi seuene daies ye schulen ete therf looues;
Numbers 28.18 (Wycliffe),Wycliffe,Old Testament,Numbers,28,18,of whiche the firste dai schal be worschipful and hooli; ye schulen not do ony seruyle werk therynne.
Numbers 28.19 (Wycliffe),Wycliffe,Old Testament,Numbers,28,19,"And ye schulen offre brent sacrifice to the Lord, twey calues, o ram, seuene lambren of o yeer, without wem;"
Numbers 28.20 (Wycliffe),Wycliffe,Old Testament,Numbers,28,20,"and the sacrifices of ech bi itsilf of flour, which be spreynt to gidere with oile, thre tenthe partis bi ech calf,"
Numbers 28.21 (Wycliffe),Wycliffe,Old Testament,Numbers,28,21,"and twey tenthe partis bi a ram, and the tenthe part of a dyme bi ech lomb, that is, bi seuene lambren."
Numbers 28.22 (Wycliffe),Wycliffe,Old Testament,Numbers,28,22,"And ye schulen offre o buc of geet for synne, that clensyng be maad for you,"
Numbers 28.23 (Wycliffe),Wycliffe,Old Testament,Numbers,28,23,"outakun the brent sacrifice of the morewtid, which ye schulen offre euere."
Numbers 28.24 (Wycliffe),Wycliffe,Old Testament,Numbers,28,24,"So ye schulen do bi ech dai of seuene daies, into the nurschyng of fier, and in to swettist odour to the Lord, that schal rise of the brent sacrifice, and of moiste sacrifices of ech."
Numbers 28.25 (Wycliffe),Wycliffe,Old Testament,Numbers,28,25,Also the seuenthe day schal be moost solempne and hooli to you; ye schulen not do ony seruyle werk ther ynne.
Numbers 28.26 (Wycliffe),Wycliffe,Old Testament,Numbers,28,26,"Also the dai of the firste fruytis, whanne ye schulen offre newe fruitis to the Lord, whanne the wokis schulen be fillyd, schal be worschipful and hooli; ye schulen not do ony seruyle werk ther ynne."
Numbers 28.27 (Wycliffe),Wycliffe,Old Testament,Numbers,28,27,"And ye schulen offre brent sacrifice to the Lord, in to swettiste odour; twey calues of the droue, o ram, and seuene lambren of o yeer, with out wem;"
Numbers 28.28 (Wycliffe),Wycliffe,Old Testament,Numbers,28,28,"and in the sacrifices of tho ye schulen offre thre tenthe partis of flour spreynt togidere with oile, bi ech calf, twei tenthe partis bi rammes,"
Numbers 28.29 (Wycliffe),Wycliffe,Old Testament,Numbers,28,29,"the tenthe parte of a dyme bi the lambren, whiche ben to gidere, seuene lambren."
Numbers 28.30 (Wycliffe),Wycliffe,Old Testament,Numbers,28,30,"And ye schulen offre a buc of geet, which is offrid for clensyng, outakun brent sacrifice euerlastynge, and the moiste sacrifices therof;"
Numbers 28.31 (Wycliffe),Wycliffe,Old Testament,Numbers,28,31,"ye schulen offre alle thingis with out wem, with her moyste sacrifices."
Numbers 29.1 (Wycliffe),Wycliffe,Old Testament,Numbers,29,1,"Forsothe the firste dai of the seuenthe monethe schal be hooli, and worschipful to you; ye schulen not do ony seruyle werk ther ynne, for it is the day of sownyng, and of trumpis."
Numbers 29.2 (Wycliffe),Wycliffe,Old Testament,Numbers,29,2,"And ye schulen offre brent sacrifice, in to swettest odour to the Lord, o calf of the droue, o ram, and seuene lambren of o yeer, with out wem;"
Numbers 29.3 (Wycliffe),Wycliffe,Old Testament,Numbers,29,3,"and in the sacrificis of tho ye schulen offre thre tenthe partis of flour spreynt togidere with oile, bi ech calfe, twey tenthe partis bi a ram,"
Numbers 29.4 (Wycliffe),Wycliffe,Old Testament,Numbers,29,4,"o tenthe part bi a lomb, whiche togidere ben seuen lambren."
Numbers 29.5 (Wycliffe),Wycliffe,Old Testament,Numbers,29,5,"And ye schulen offre a buc of geet, which is offrid for synne, in to the clensyng of the puple,"
Numbers 29.6 (Wycliffe),Wycliffe,Old Testament,Numbers,29,6,"with out the brent sacrifice of kalendis, with hise sacrifices, and without euerlastynge brent sacrifice, with customable fletynge offryngis; and bi the same cerymonyes ye schulen offre encense in to swettiste odour to the Lord."
Numbers 29.7 (Wycliffe),Wycliffe,Old Testament,Numbers,29,7,"Also the tenthe dai of this seuenthe monethe schal be hooli and worschipful to you, and ye schulen turmente youre soulis; ye schulen not do ony seruyle werk ther ynne."
Numbers 29.8 (Wycliffe),Wycliffe,Old Testament,Numbers,29,8,"And ye schulen offre brent sacrifice to the Lord, in to swettiste odour; o calf of the droue, o ram, seuene lambren of o yeer with out wem."
Numbers 29.9 (Wycliffe),Wycliffe,Old Testament,Numbers,29,9,"And in the sacrifices of tho ye schulen offre thre tenthe partis of flour spreynt togidere with oyle, bi ech calf, twey tenthe partis bi a ram,"
Numbers 29.10 (Wycliffe),Wycliffe,Old Testament,Numbers,29,10,"the tenthe part of a dyme bi each lomb, that ben togidere seuene lambren."
Numbers 29.11 (Wycliffe),Wycliffe,Old Testament,Numbers,29,11,"And ye schulen offre a buc of geet for synne, with out these thingis that ben wont to be offrid for synne in to clensyng, and ye schulen offre euerlastinge brent sacrifice in sacrifice, and fletinge offryngis of tho."
Numbers 29.12 (Wycliffe),Wycliffe,Old Testament,Numbers,29,12,"Forsothe in the fiftenthe dai of this seuenthe monethe, that schal be hooli and worschipful to you, ye schulen not do ony seruyle werk, but ye schulen halewe solempnyte to the Lord in seuene daies; and ye schulen offre brent sacrifice,"
Numbers 29.13 (Wycliffe),Wycliffe,Old Testament,Numbers,29,13,"in to swetiste odour to the Lord, threttene calues of the droue, twey rammes, fouretene lambren of o yeer, with out wem."
Numbers 29.14 (Wycliffe),Wycliffe,Old Testament,Numbers,29,14,"And in the moiste sacrifices of tho ye schulen offre thre tenthe partis of flour spreynt to gidere with oile bi ech calf, that ben togidere threttene calues, and ye schulen offre twei tenthe partis to twei rammes togidere, that is, o tenthe part to o ram, and ye schulen offre the tenthe part of a"
Numbers 29.15 (Wycliffe),Wycliffe,Old Testament,Numbers,29,15,"dyme to ech lomb, whiche ben to gidere fourteene lambren."
Numbers 29.16 (Wycliffe),Wycliffe,Old Testament,Numbers,29,16,"And ye schulen offre a buc of geet for synne, with out euerlastynge brent sacrifice, and with out the sacrifice and moiste offryng therof."
Numbers 29.17 (Wycliffe),Wycliffe,Old Testament,Numbers,29,17,"In the tother dai ye schulen offre twelue calues of the droue, twei rammes, fouretene lambren of o yeer without wem."
Numbers 29.18 (Wycliffe),Wycliffe,Old Testament,Numbers,29,18,"And ye schulen halewe riytfuli sacrifices, and moiste offryngis of alle, bi calues, and rammes, and lambren."
Numbers 29.19 (Wycliffe),Wycliffe,Old Testament,Numbers,29,19,"And ye schulen offre a buc of geet for synne, with out euerlastynge brent sacrifice, and with out the sacrifice and moist offryng therof."
Numbers 29.20 (Wycliffe),Wycliffe,Old Testament,Numbers,29,20,"In the thridde dai ye schulen offre euleuen calues, twei rammes, fourtene lambren of o yeer, without wem."
Numbers 29.21 (Wycliffe),Wycliffe,Old Testament,Numbers,29,21,"And ye schulen halewe riytfuli the sacrifices, and moiste offryngis of alle, bi the caluys, and rammes, and lambren."
Numbers 29.22 (Wycliffe),Wycliffe,Old Testament,Numbers,29,22,"And ye schulen offre a buk of geet for synne, with out euerlastynge brent sacrifice, and with out the sacrifice and moiste offryng therof."
Numbers 29.23 (Wycliffe),Wycliffe,Old Testament,Numbers,29,23,"In the fourthe day ye schulen offre ten calues, twey rammes, fourtene lambren of o yeer with oute wem."
Numbers 29.24 (Wycliffe),Wycliffe,Old Testament,Numbers,29,24,"And ye schulen halewe riytfuli the sacrifices, and moiste offryngis of alle, bi the calues, and rammes, and lambren."
Numbers 29.25 (Wycliffe),Wycliffe,Old Testament,Numbers,29,25,"And ye schulen offre a buk of geet for synne, with out euerlastynge brent sacrifice, and with out the sacrifice and moiste offryng therof."
Numbers 29.26 (Wycliffe),Wycliffe,Old Testament,Numbers,29,26,"In the fyuethe dai ye schulen offre nyne calues, twei rammes, fourtene lambren of o yeer, with oute wem."
Numbers 29.27 (Wycliffe),Wycliffe,Old Testament,Numbers,29,27,"And ye schulen halewe riytfuli the sacrifices, and moiste offryngis of alle, bi the calues, and rammes, and lambren."
Numbers 29.28 (Wycliffe),Wycliffe,Old Testament,Numbers,29,28,"And ye schulen offre a buc of geet for synne, with out euerlastynge brent sacrifice, and with out the sacrifice and moiste offryng therof."
Numbers 29.29 (Wycliffe),Wycliffe,Old Testament,Numbers,29,29,"In the sixte dai ye schulen offre eiyt calues, and twei rammes, fourtene lambren of o yeer with out wem."
Numbers 29.30 (Wycliffe),Wycliffe,Old Testament,Numbers,29,30,"And ye schulen halewe riytfuli the sacrifices, and moiste offryngis of alle, bi the calues, and rammes, and lambren."
Numbers 29.31 (Wycliffe),Wycliffe,Old Testament,Numbers,29,31,"And ye schulen offre a buk of geet for synne, with out euerlastynge brent sacrifice, and with out the sacrifice and moiste offryng therof."
Numbers 29.32 (Wycliffe),Wycliffe,Old Testament,Numbers,29,32,"In the seuenthe dai ye schulen offre seuene calues, twei rammes, fourtene lambren of o yeer with out wem."
Numbers 29.33 (Wycliffe),Wycliffe,Old Testament,Numbers,29,33,"And ye schulen halewe riytfuli the sacrifices, and moiste offryngis of alle, bi the calues, and rammes, and lambren."
Numbers 29.34 (Wycliffe),Wycliffe,Old Testament,Numbers,29,34,"And ye schulen offre a buc of geet for synne, with out euerlastynge brent sacrifice, and with out the sacrifice and moiste offryng therof."
Numbers 29.35 (Wycliffe),Wycliffe,Old Testament,Numbers,29,35,"In the eiythe dai, which is moost solempne ether hooli; ye schulen not do ony seruyle werk,"
Numbers 29.36 (Wycliffe),Wycliffe,Old Testament,Numbers,29,36,"and ye schulen offre brent sacrifice in to swettest odour to the Lord, o calf, o ram, seuene lambren of o yeer with out wem."
Numbers 29.37 (Wycliffe),Wycliffe,Old Testament,Numbers,29,37,"And ye schulen halewe riytfuli the sacrifices and moiste offryngis of alle, bi the calues, and rammes, and lambren."
Numbers 29.38 (Wycliffe),Wycliffe,Old Testament,Numbers,29,38,"And ye schulen offre a buc of geet for synne, with out euerlastynge brent sacrifice, and with out the sacrifice, and moiste offryng therof."
Numbers 29.39 (Wycliffe),Wycliffe,Old Testament,Numbers,29,39,"Ye schulen offre these thingis to the Lord, in youre solempnytees, with out avowis, and wilful offryngis, in brent sacrifice, in sacrifice, in moist offryng, and in peesible sacrifices."
Numbers 30.1 (Wycliffe),Wycliffe,Old Testament,Numbers,30,1,And Moises telde to the sones of Israel alle thingis whiche the Lord comaundide to hym.
Numbers 30.2 (Wycliffe),Wycliffe,Old Testament,Numbers,30,2,"And he spak to the princes of the lynagis of the sones of Israel, This is the word, which the Lord comaundide, If ony of men makith a vowe to the Lord,"
Numbers 30.3 (Wycliffe),Wycliffe,Old Testament,Numbers,30,3,"ethir byndith hym silf bi an ooth, he schal not make voide his word, but he schal fille al thing which he bihiyte."
Numbers 30.4 (Wycliffe),Wycliffe,Old Testament,Numbers,30,4,"If a womman which is in the hows of hir fadir, and is yit in the age of a damysel, that is, not yit weddid, avowith ony thing, ethir byndith hir silf bi an ooth, if the fadir knowith the avow, which sche bihiyte, and the ooth bi which sche boond hir soule, and he is stille, sche schal be gilti of the ooth, that is, boundun bi the ooth;"
Numbers 30.5 (Wycliffe),Wycliffe,Old Testament,Numbers,30,5,"what euer thing sche bihiyte and swoor, sche schall fille in werk."
Numbers 30.6 (Wycliffe),Wycliffe,Old Testament,Numbers,30,6,"Forsothe if the fadir ayenseide anoon as he herde, bothe the vowis and oothis of hir schulen be voide, and sche schal not be holdun boundun to the biheeste, for the fadir ayenseide."
Numbers 30.7 (Wycliffe),Wycliffe,Old Testament,Numbers,30,7,"If sche hath an hosebonde, and avowith ony thing, and a word goynge out of hir mouth onys byndith hir soule with an ooth,"
Numbers 30.8 (Wycliffe),Wycliffe,Old Testament,Numbers,30,8,"in what dai the hosebonde herith, and ayenseith not, sche schal be gilti of avow; sche schal yelde, what euer thing sche bihiyte."
Numbers 30.9 (Wycliffe),Wycliffe,Old Testament,Numbers,30,9,"But if the hosebonde herith, and anoon ayenseith, and makith void alle hir biheestis, and wordis bi whiche sche boond hir soule, the Lord schal be merciful to hir."
Numbers 30.10 (Wycliffe),Wycliffe,Old Testament,Numbers,30,10,"A widewe, and a womman forsakun of hir hosebonde, schulen yelde, what euer thing thei avowen."
Numbers 30.11 (Wycliffe),Wycliffe,Old Testament,Numbers,30,11,"Whanne a wijf in the hous of hir hosebonde byndith hir silf bi a vow and an ooth,"
Numbers 30.12 (Wycliffe),Wycliffe,Old Testament,Numbers,30,12,"if the hosebonde herith, and is stille and ayenseith not the biheest, sche schal yelde, what euer thing sche bihiyte."
Numbers 30.13 (Wycliffe),Wycliffe,Old Testament,Numbers,30,13,"Sotheli if the hosebonde ayenseide anoon, sche schal not be holdun gilti of biheest, for the hosebonde ayenseide, and the Lord schal be merciful to hir."
Numbers 30.14 (Wycliffe),Wycliffe,Old Testament,Numbers,30,14,"If sche avowith, and byndith hir silf bi an ooth, that sche turmente hir soule bi fastyng, ethir bi abstynence of othere thingis, it schal be in the doom of the hosebonde, that sche do, ether do not."
Numbers 30.15 (Wycliffe),Wycliffe,Old Testament,Numbers,30,15,"That if the hosebonde herith, and is stille, and delaieth the sentence in the tother dai, sche schal yelde what euer thing sche avowide and bihiyte, for he was stille, anoon as he herde."
Numbers 30.16 (Wycliffe),Wycliffe,Old Testament,Numbers,30,16,"Forsothe if the hosebonde ayenseide aftir that he wiste, he schal bere his wickidnesse. These ben the lawis, which the Lord ordeynede to Moyses bitwixe the hosebonde and the wijf, bitwixe the fadir and the douytir, which is yit in the age of a damysel, that is, not yit maried, ether which dwellith in the hows of the fadir."
Numbers 31.1 (Wycliffe),Wycliffe,Old Testament,Numbers,31,1,"And the Lord spak to Moyses, and seide,"
Numbers 31.2 (Wycliffe),Wycliffe,Old Testament,Numbers,31,2,"Venge thou firste the sones of Israel of Madianytis, and so thou schalt be gaderid to thi puple."
Numbers 31.3 (Wycliffe),Wycliffe,Old Testament,Numbers,31,3,"And anoon Moises seide, Arme ye men of you to batel, that moun take of Madianytis the veniaunce of the Lord."
Numbers 31.4 (Wycliffe),Wycliffe,Old Testament,Numbers,31,4,"Of ech lynage be chosun a thousynde men of Israel, that schulen be sent to batel."
Numbers 31.5 (Wycliffe),Wycliffe,Old Testament,Numbers,31,5,"And of ech lynage thei yauen a thousynde, that is twelue thousynde of men, redi to batel;"
Numbers 31.6 (Wycliffe),Wycliffe,Old Testament,Numbers,31,6,"whiche Moises sente with Fynees, the sone of Eleazar, preest. And he bitook to hem hooli vesselis, and trumpis to make sown."
Numbers 31.7 (Wycliffe),Wycliffe,Old Testament,Numbers,31,7,"And whanne thei hadden fouyt ayens Madianytis, and hadden ouercome, thei killiden alle the malis,"
Numbers 31.8 (Wycliffe),Wycliffe,Old Testament,Numbers,31,8,"and the kyngis of hem, Euy, and Reem, and Sur, and Hur, and Rebe, fyue princes of the folc of hem. Also thei killiden bi swerd Balaam, the sone of Beor."
Numbers 31.9 (Wycliffe),Wycliffe,Old Testament,Numbers,31,9,"And thei token the wymmen of hem, and the litle children, and alle beestis, and al purtenaunce of howshold; what euer thei myyten haue, thei spuyleden;"
Numbers 31.10 (Wycliffe),Wycliffe,Old Testament,Numbers,31,10,"flawme brente as wel citees, as litle townes and castels."
Numbers 31.11 (Wycliffe),Wycliffe,Old Testament,Numbers,31,11,"And they token pray, and alle thingis whiche thei hadden take, as wel of men as of beestis, and thei brouyten to Moyses,"
Numbers 31.12 (Wycliffe),Wycliffe,Old Testament,Numbers,31,12,"and to Eleazar, preest, and to al the multitude of the sones of Israel. Forsothe thei baren othere thingis perteynynge to vss, to the castels in the feldi places of Moab bisidis Jordan, ayens Jericho."
Numbers 31.13 (Wycliffe),Wycliffe,Old Testament,Numbers,31,13,"Moises and Eleazar, preest, and alle the princes of the synagoge, yeden out in to the comyng of hem, with out the castels, that is, of the tabernacle."
Numbers 31.14 (Wycliffe),Wycliffe,Old Testament,Numbers,31,14,"And Moises was wrooth to the princes of the oost, to tribunes, and centuriouns, that camen fro batel;"
Numbers 31.15 (Wycliffe),Wycliffe,Old Testament,Numbers,31,15,"and he seide, Whi reserueden ye wymmen?"
Numbers 31.16 (Wycliffe),Wycliffe,Old Testament,Numbers,31,16,"whether it be not these that disseyueden the sones of Israel, at the suggestioun of Balaam, and maden you to do trespas ayens the Lord, on the synne of Phegor, wherfor also the puple was slayn?"
Numbers 31.17 (Wycliffe),Wycliffe,Old Testament,Numbers,31,17,"And therfor sle ye alle men, what euer thing is of male kynde, and litle children; and strangle ye the wymmen that knew men fleischli;"
Numbers 31.18 (Wycliffe),Wycliffe,Old Testament,Numbers,31,18,"forsothe reserue ye to you damesels, and alle wymmen virgyns,"
Numbers 31.19 (Wycliffe),Wycliffe,Old Testament,Numbers,31,19,"and dwelle ye with out the castels in seuene daies. He that sleeth a man, ether touchith a slayn man, schal be clensid in the thridde and the seuenthe dai;"
Numbers 31.20 (Wycliffe),Wycliffe,Old Testament,Numbers,31,20,"and of al the pray, whether it is clooth, ether vessel, and ony thing maad redi in to thingis perteynynge to vss, of the skynnys and heeris of geet, and of tre, it schal be clensid."
Numbers 31.21 (Wycliffe),Wycliffe,Old Testament,Numbers,31,21,"And Eleazar, preest, spak thus to the men of the oost that fouyten, This is the comaundement of the lawe, which the Lord comaundide to Moises,"
Numbers 31.22 (Wycliffe),Wycliffe,Old Testament,Numbers,31,22,"The gold, and siluer, and bras, and yrun, and tiyn, and leed, and al thing that may passe by flawme, schal be purgid bi fier;"
Numbers 31.23 (Wycliffe),Wycliffe,Old Testament,Numbers,31,23,"sotheli what euer thing may not suffre fier, schal be halewid bi the watir of clensyng."
Numbers 31.24 (Wycliffe),Wycliffe,Old Testament,Numbers,31,24,"And ye schulen waische youre clothis in the seuenthe dai, and ye schulen be clensid; and aftirward ye schulen entre in to the castels of the tabernacle."
Numbers 31.25 (Wycliffe),Wycliffe,Old Testament,Numbers,31,25,"And the Lord seide to Moises, Take ye the summe of tho thingis that ben takun, fro man til to beeste,"
Numbers 31.26 (Wycliffe),Wycliffe,Old Testament,Numbers,31,26,"thou, and Eleazar, preest, and alle the princes of the comyn puple."
Numbers 31.27 (Wycliffe),Wycliffe,Old Testament,Numbers,31,27,"And thou schalt departe euenli the prey bytwixe hem that fouyten and yeden out to batel, and bitwixe al the multitude."
Numbers 31.28 (Wycliffe),Wycliffe,Old Testament,Numbers,31,28,"And thou schalt departe a part to the Lord, of hem that fouyten, and weren in batel, o soule of fiue hundrid, as wel of men, as of oxun, and of assis, and of scheep."
Numbers 31.29 (Wycliffe),Wycliffe,Old Testament,Numbers,31,29,"And thou schalt yyue that part to Eleazar, preest, for tho ben the firste fruytis of the Lord."
Numbers 31.30 (Wycliffe),Wycliffe,Old Testament,Numbers,31,30,"Also of the myddil part of the sones of Israel, thou schalt take the fiftithe heed of men, and of oxun, and of assis, and of scheep, and of alle lyuynge beestis; and thou schalt yyue tho to the dekenes, that waken in the kepyngis of the tabernacle of the Lord."
Numbers 31.31 (Wycliffe),Wycliffe,Old Testament,Numbers,31,31,"And Moyses and Eleazar diden, as the Lord comaundide."
Numbers 31.32 (Wycliffe),Wycliffe,Old Testament,Numbers,31,32,"Forsothe the prey which the oost hadde take, was sixe hundrid fyue and seuenti thousynde of scheep,"
Numbers 31.33 (Wycliffe),Wycliffe,Old Testament,Numbers,31,33,"of oxun two and seuenti thousynde,"
Numbers 31.34 (Wycliffe),Wycliffe,Old Testament,Numbers,31,34,of assis sixti thousynde and a thousynde;
Numbers 31.35 (Wycliffe),Wycliffe,Old Testament,Numbers,31,35,"the soules of persones of femal kynde, that knewen not fleischli men, two and thretti thousynde."
Numbers 31.36 (Wycliffe),Wycliffe,Old Testament,Numbers,31,36,"And the myddil part was youun to hem that weren in the batel, of scheep thre hundrid seuene and thretti thousynde and fyue hundrid;"
Numbers 31.37 (Wycliffe),Wycliffe,Old Testament,Numbers,31,37,of whiche sixe hundrid fyue and seuenti scheep weren noumbrid in to the part of the Lord;
Numbers 31.38 (Wycliffe),Wycliffe,Old Testament,Numbers,31,38,"and of sixe and thretti thousynde oxun,"
Numbers 31.39 (Wycliffe),Wycliffe,Old Testament,Numbers,31,39,"two and seuenti oxun, and of thretti thousynde assis and fyue hundryd, oon and sixti assis;"
Numbers 31.40 (Wycliffe),Wycliffe,Old Testament,Numbers,31,40,"of sixtene thousynde persoones of men, twei and thretti persoones bifelden in to the part of the Lord."
Numbers 31.41 (Wycliffe),Wycliffe,Old Testament,Numbers,31,41,"And Moises bitook the noumbre of the firste fruytis of the Lord to Eleazar, preest, as it was comaundid to hym,"
Numbers 31.42 (Wycliffe),Wycliffe,Old Testament,Numbers,31,42,"of the myddil part of the sones of Israel, which he departide to hem that weren in batel."
Numbers 31.43 (Wycliffe),Wycliffe,Old Testament,Numbers,31,43,"And of the myddil part that bifelde to the tother multitude, that is, of thre hundrid seuene and thretti thousynde scheep and fyue hundrid,"
Numbers 31.44 (Wycliffe),Wycliffe,Old Testament,Numbers,31,44,"and of sixe and thretti thousynde oxun,"
Numbers 31.45 (Wycliffe),Wycliffe,Old Testament,Numbers,31,45,"and of thretti thousynde assis and fyue hundrid, and of sixtene thousynde wymmen,"
Numbers 31.46 (Wycliffe),Wycliffe,Old Testament,Numbers,31,46,"Moyses took the fyftithe heed,"
Numbers 31.47 (Wycliffe),Wycliffe,Old Testament,Numbers,31,47,"and yaf to the dekenes, that wakiden in the tabernacle of the Lord, as the Lord comaundide."
Numbers 31.48 (Wycliffe),Wycliffe,Old Testament,Numbers,31,48,"And whanne the princes of the oost, and the tribunes and centuriouns hadden neiyed to Moises,"
Numbers 31.49 (Wycliffe),Wycliffe,Old Testament,Numbers,31,49,"thei seiden, We thi seruauntis han teld the noumbre of fiyters, whiche we hadden vndur oure hoond, and sotheli not oon failide;"
Numbers 31.50 (Wycliffe),Wycliffe,Old Testament,Numbers,31,50,"for which cause we offren in the fre yiftis of the Lord, alle bi vs silf, that that we myyten fynde of gold in the pray, girdelis for the myddil of wymmen, and bies of the armes, and ryngis, and ournementis of the arm nyy the hond, and bies of the neckis of wymmen, that thou preye the Lord for vs."
Numbers 31.51 (Wycliffe),Wycliffe,Old Testament,Numbers,31,51,"And Moises and Eleazar, preest, token al the gold in dyuerse spices,"
Numbers 31.52 (Wycliffe),Wycliffe,Old Testament,Numbers,31,52,"ether kyndis, bi the weiyte of the seyntuarye, sixtene thousynde seuene hundrid and fifti siclis, of the tribunes, and centuriouns."
Numbers 31.53 (Wycliffe),Wycliffe,Old Testament,Numbers,31,53,"For that that ech man rauyschide in the prey, was his owne;"
Numbers 31.54 (Wycliffe),Wycliffe,Old Testament,Numbers,31,54,"and thei baren the gold taken in to the tabernacle of witnessyng, in to the mynde of the sones of Israel, bifor the Lord."
Numbers 32.1 (Wycliffe),Wycliffe,Old Testament,Numbers,32,1,"Forsothe the sones of Ruben and of Gad hadden many beestis, and catel with out noumbre was to hem, in werk beestis. And whanne thei hadden seyn Jazer and Galaad, couenable londis to beestis to be fed,"
Numbers 32.2 (Wycliffe),Wycliffe,Old Testament,Numbers,32,2,"thei camen to Moyses and Eleazar, preest, and to the princes of the multitude, and seiden,"
Numbers 32.3 (Wycliffe),Wycliffe,Old Testament,Numbers,32,3,"Astaroth, and Dibon, and Jacer, and Nemra, Esebon, and Eleale, and Sabam,"
Numbers 32.4 (Wycliffe),Wycliffe,Old Testament,Numbers,32,4,"and Nebo, and Beon, the lond which the Lord smoot in the siyt of the sones of Israel, is of moost plenteuous cuntrey to the pasture of beestis; and we thi seruauntis han ful many beestis;"
Numbers 32.5 (Wycliffe),Wycliffe,Old Testament,Numbers,32,5,"and we preyen, if we han founde grace bifor thee, that thou yyue to vs thi seruauntis that cuntrey in to possessioun, and make not vs to passe Jordan."
Numbers 32.6 (Wycliffe),Wycliffe,Old Testament,Numbers,32,6,"To whiche Moises answeride, Whether youre britheren schulen go to batel, and ye schulen sitte here?"
Numbers 32.7 (Wycliffe),Wycliffe,Old Testament,Numbers,32,7,"Whi peruerten ye the soulis of Israel, that thei doren not passe in to the place, which the Lord schal yyue to hem?"
Numbers 32.8 (Wycliffe),Wycliffe,Old Testament,Numbers,32,8,"Whether youre fadris diden not so, whanne Y sente fro Cades Barne to aspie the lond,"
Numbers 32.9 (Wycliffe),Wycliffe,Old Testament,Numbers,32,9,"and whanne thei camen to the valey of Clustre, whanne al the cuntrey was cumpassid, thei peruertiden the herte of the sones of Israel, that thei entriden not in to the coostis, whiche the Lord yaf to hem."
Numbers 32.10 (Wycliffe),Wycliffe,Old Testament,Numbers,32,10,"And the Lord was wrooth, and swoor,"
Numbers 32.11 (Wycliffe),Wycliffe,Old Testament,Numbers,32,11,"seiynge, Thes men that stieden fro Egipt, fro twenti yeer and aboue, schulen not se the lond which Y bihiyte vndur an ooth to Abraham, Isaac, and Jacob, and nolden sue me,"
Numbers 32.12 (Wycliffe),Wycliffe,Old Testament,Numbers,32,12,"outakun Caleph, Cenezei, the sone of Jephone, and Josue, the sone of Nun; these tweyne filliden my wille."
Numbers 32.13 (Wycliffe),Wycliffe,Old Testament,Numbers,32,13,"And the Lord was wrooth ayens Israel, and ledde hym aboute the deseert bi fourti yeer, til al the generacioun was wastid, that hadde do yuel in the siyt of the Lord."
Numbers 32.14 (Wycliffe),Wycliffe,Old Testament,Numbers,32,14,"And Moyses seide, Lo! ye encressyngis, and nurreis, ether nurschid children, of synful men, han ryse for youre fadris, that ye schulden encreesse the strong veniaunce of the Lord ayens Israel."
Numbers 32.15 (Wycliffe),Wycliffe,Old Testament,Numbers,32,15,"That if ye nylen sue the Lord, in the wildirnesse he schal forsake the puple, and ye schulen be cause of the deeth of alle men."
Numbers 32.16 (Wycliffe),Wycliffe,Old Testament,Numbers,32,16,"And thei neiyiden nyy, and seiden, We schulen make foldis of scheep, and the stablis of beestis, and we schulen make strengthid citees to oure litle children."
Numbers 32.17 (Wycliffe),Wycliffe,Old Testament,Numbers,32,17,"Forsothe we vs silf schulen be armed to defence, and schulen be gird with armeris to asailyng, and schulen go to batel bifor the sones of Israel, til we bryngen hem in to her places; oure litle children and what euer thing we moun haue, schulen be in strengthid cytees, for the tresouns of the dwelleris."
Numbers 32.18 (Wycliffe),Wycliffe,Old Testament,Numbers,32,18,"We schulen not turne ayen in to oure housis, til the sones of Israel welden her eritage;"
Numbers 32.19 (Wycliffe),Wycliffe,Old Testament,Numbers,32,19,"and we schulen not axe ony thing ouer Jordan, for we han now oure possessioun in the eest coost therof."
Numbers 32.20 (Wycliffe),Wycliffe,Old Testament,Numbers,32,20,"To whiche Moises seide, If ye doen that, that ye biheten, be ye maad redi, and go ye to batel bifor the Lord;"
Numbers 32.21 (Wycliffe),Wycliffe,Old Testament,Numbers,32,21,"and ech man fiytere be armed, and passe Jordan, til the Lord distrye hise enemyes,"
Numbers 32.22 (Wycliffe),Wycliffe,Old Testament,Numbers,32,22,"and al the lond be maad suget to hym; thanne ye schulen be giltles anentis God, and anentis Israel, and ye schulen holde the cuntreys, whiche ye wolen, bifor the Lord."
Numbers 32.23 (Wycliffe),Wycliffe,Old Testament,Numbers,32,23,"But if ye doon not that, that ye seien, it is not doute to ony man, that ne ye synnen ayens God; and wite ye, that youre synne schal take you."
Numbers 32.24 (Wycliffe),Wycliffe,Old Testament,Numbers,32,24,"Therfor bilde ye citees to youre litle children, and foldis and stablis to scheep, and to beestis; and fille ye that, that ye bihiyten."
Numbers 32.25 (Wycliffe),Wycliffe,Old Testament,Numbers,32,25,"And the sones of Gad and of Ruben seiden to Moises, We ben thi seruauntis; we schulen do that, that oure lord comaundith."
Numbers 32.26 (Wycliffe),Wycliffe,Old Testament,Numbers,32,26,"We schulen leeue oure litle children, and wymmen, and scheep, and beestis in the citees of Galaad;"
Numbers 32.27 (Wycliffe),Wycliffe,Old Testament,Numbers,32,27,"forsothe alle we thi seruauntis schulen go redi to batel, as thou, lord, spekist."
Numbers 32.28 (Wycliffe),Wycliffe,Old Testament,Numbers,32,28,"Therfor Moyses comaundide to Eleazar, preest, and to Josue, the sone of Nun, and to the princes of meynees, bi the lynagis of Israel, and seide to hem,"
Numbers 32.29 (Wycliffe),Wycliffe,Old Testament,Numbers,32,29,"If the sones of Gad, and the sones of Ruben goen alle armed with you, to batel bifor the Lord, and the lond be maad suget to you, yyue ye to hem Galaad in to possessioun;"
Numbers 32.30 (Wycliffe),Wycliffe,Old Testament,Numbers,32,30,"but if thei nylen passe with you in to the lond of Chanaan, take thei places to dwelle among you."
Numbers 32.31 (Wycliffe),Wycliffe,Old Testament,Numbers,32,31,"And the sones of Gad and the sones of Ruben answeriden, As the Lord spak to hise seruauntis, so we schulen do;"
Numbers 32.32 (Wycliffe),Wycliffe,Old Testament,Numbers,32,32,"we schulen go armed bifor the Lord, in to the lond of Chanaan, and we knowlechen, that we han take now possessioun ouer Jordan."
Numbers 32.33 (Wycliffe),Wycliffe,Old Testament,Numbers,32,33,"And so Moises yaf to the sones of Gad and of Ruben, and to half the lynage of Manasses, sone of Joseph, the rewme of Seon, kyng of Ammorey, and the rewme of Og, kyng of Basan, and the lond of hem, with her citees, bi cumpas."
Numbers 32.34 (Wycliffe),Wycliffe,Old Testament,Numbers,32,34,"Therfor the sones of Gad bildiden Dibon, and Astaroth, and Aroer,"
Numbers 32.35 (Wycliffe),Wycliffe,Old Testament,Numbers,32,35,"and Roth-Sophan, and Jazer, and Jebaa,"
Numbers 32.36 (Wycliffe),Wycliffe,Old Testament,Numbers,32,36,"and Beeth-Nemra, and Betharan, strengid citees; and foldis to her beestis."
Numbers 32.37 (Wycliffe),Wycliffe,Old Testament,Numbers,32,37,"Forsothe the sones of Ruben bildiden Esebon, and Eleale, and Cariathiarym, and Nabo,"
Numbers 32.38 (Wycliffe),Wycliffe,Old Testament,Numbers,32,38,"and Balmeon, whanne the names weren turned, and thei bildiden Sabama; and puttiden names to the citees, whiche thei hadden bildid."
Numbers 32.39 (Wycliffe),Wycliffe,Old Testament,Numbers,32,39,"Forsothe the sones of Machir, sone of Manasses, yeden in to Galaad, and distrieden it, and killiden Ammorei, enhabitere therof."
Numbers 32.40 (Wycliffe),Wycliffe,Old Testament,Numbers,32,40,"Therfor Moises yaf the lond of Galaad to Machir, sone of Manasses, which Machir dwellide ther ynne."
Numbers 32.41 (Wycliffe),Wycliffe,Old Testament,Numbers,32,41,"Forsothe Jair, the sone of Manasses, yede, and occupiede the townes therof, whiche he clepide Anochiair, that is, the townes of Jair."
Numbers 32.42 (Wycliffe),Wycliffe,Old Testament,Numbers,32,42,"Also Nobe yede, and took Canath, with hise townes, and clepide it, bi his name, Nobe."
Numbers 33.1 (Wycliffe),Wycliffe,Old Testament,Numbers,33,1,"These ben the dwellyngis of the sones of Israel, that yeden out of the lond of Egipt, bi her cumpenyes, in the hond of Moises and of Aaron;"
Numbers 33.2 (Wycliffe),Wycliffe,Old Testament,Numbers,33,2,"whiche dwellyngis Moises discriuede bi the places of tentis, that weren chaungid bi comaundement of the Lord."
Numbers 33.3 (Wycliffe),Wycliffe,Old Testament,Numbers,33,3,"Therfor the sones of Israel yeden forth in an hiy hond fro Ramesses, in the firste monethe, in the fiftenthe dai of the firste monethe, in the tother dai of pask, while alle Egipcians sien,"
Numbers 33.4 (Wycliffe),Wycliffe,Old Testament,Numbers,33,4,"and birieden the firste gendrid children, whiche the Lord hadde slayn; for the Lord hadde take veniaunce also on the goddis of hem."
Numbers 33.5 (Wycliffe),Wycliffe,Old Testament,Numbers,33,5,"The sones of Israel settiden tentis in Socoth,"
Numbers 33.6 (Wycliffe),Wycliffe,Old Testament,Numbers,33,6,"and fro Sochoth thei camen into Etham, which is in the laste coostis of the wildirnesse; fro thennus thei yeden out,"
Numbers 33.7 (Wycliffe),Wycliffe,Old Testament,Numbers,33,7,"and camen ayens Phiayroth, whiche biholdith Beelsephon, and settiden tentis bifor Magdalun."
Numbers 33.8 (Wycliffe),Wycliffe,Old Testament,Numbers,33,8,"And thei yeden forth fro Phiairoth, and passiden bi the myddil see in to the wildirnesse, and thei yeden thre daies bi the deseert of Ethan, and settiden tentis in Mara."
Numbers 33.9 (Wycliffe),Wycliffe,Old Testament,Numbers,33,9,"And thei yeden forth fro Mara, and camen in to Helym, where weren twelue wellis of watir, and seuenti palm trees; and there thei settiden tentis."
Numbers 33.10 (Wycliffe),Wycliffe,Old Testament,Numbers,33,10,"But also thei yeden out fro thennus, and settiden tentis on the Reed See. And thei yeden forth fro the Reed See,"
Numbers 33.11 (Wycliffe),Wycliffe,Old Testament,Numbers,33,11,"and settiden tentis in the deseert of Syn,"
Numbers 33.12 (Wycliffe),Wycliffe,Old Testament,Numbers,33,12,"fro whennus thei yeden out, and camen in to Depheca."
Numbers 33.13 (Wycliffe),Wycliffe,Old Testament,Numbers,33,13,"And thei yeden forth fro Depheca, and settiden tentis in Haluys."
Numbers 33.14 (Wycliffe),Wycliffe,Old Testament,Numbers,33,14,"And thei yeden forth fro Haluys, and settiden tentis in Raphidyn, where watir failide to the puple to drinke."
Numbers 33.15 (Wycliffe),Wycliffe,Old Testament,Numbers,33,15,"And thei yeden forth fro Raphidyn, and settiden tentis in the deseert of Synai."
Numbers 33.16 (Wycliffe),Wycliffe,Old Testament,Numbers,33,16,"But also thei yeden out of the wildirnesse of Synay, and camen to the Sepulcris of Coueitise."
Numbers 33.17 (Wycliffe),Wycliffe,Old Testament,Numbers,33,17,"And thei yeden forth fro the Sepulcris of Coueytise, and settiden tentis in Asseroth."
Numbers 33.18 (Wycliffe),Wycliffe,Old Testament,Numbers,33,18,And fro Asseroth thei camen in to Rethma.
Numbers 33.19 (Wycliffe),Wycliffe,Old Testament,Numbers,33,19,"And thei yeden forth fro Rethma, and settiden tentis in Remon Phares;"
Numbers 33.20 (Wycliffe),Wycliffe,Old Testament,Numbers,33,20,"fro whennus thei yeden forth, and camen in to Lemphna."
Numbers 33.21 (Wycliffe),Wycliffe,Old Testament,Numbers,33,21,And fro Lemphna thei settiden tentis in Ressa.
Numbers 33.22 (Wycliffe),Wycliffe,Old Testament,Numbers,33,22,"And thei yeden out fro Ressa, and camen into Celatha;"
Numbers 33.23 (Wycliffe),Wycliffe,Old Testament,Numbers,33,23,"fro whennus thei yeden forth, and settiden tentis in the hil of Sepher."
Numbers 33.24 (Wycliffe),Wycliffe,Old Testament,Numbers,33,24,"Thei yeden out fro the hil of Sepher, and camen in to Arada;"
Numbers 33.25 (Wycliffe),Wycliffe,Old Testament,Numbers,33,25,"fro thennus thei yeden forth, and settiden tentis in Maceloth."
Numbers 33.26 (Wycliffe),Wycliffe,Old Testament,Numbers,33,26,"And thei yeden forth fro Maceloth, and camen in to Caath."
Numbers 33.27 (Wycliffe),Wycliffe,Old Testament,Numbers,33,27,Fro Caath thei settiden tentis in Thare;
Numbers 33.28 (Wycliffe),Wycliffe,Old Testament,Numbers,33,28,"fro whennus thei yeden out, and settiden tentis in Methcha."
Numbers 33.29 (Wycliffe),Wycliffe,Old Testament,Numbers,33,29,And fro Methcha thei settiden tentis in Esmona.
Numbers 33.30 (Wycliffe),Wycliffe,Old Testament,Numbers,33,30,"And thei yeden forth fro Asmona, and camen in to Moseroth;"
Numbers 33.31 (Wycliffe),Wycliffe,Old Testament,Numbers,33,31,and fro Moseroth thei settiden tentis in Benalachan.
Numbers 33.32 (Wycliffe),Wycliffe,Old Testament,Numbers,33,32,"And thei yeden forth fro Benalachan, and camen in to the hil of Galgad;"
Numbers 33.33 (Wycliffe),Wycliffe,Old Testament,Numbers,33,33,"fro whennus thei yeden forth, and settiden tentis in Jethebacha."
Numbers 33.34 (Wycliffe),Wycliffe,Old Testament,Numbers,33,34,And fro Jethebacha thei camen in to Ebrona.
Numbers 33.35 (Wycliffe),Wycliffe,Old Testament,Numbers,33,35,"And thei yeden out fro Ebrona, and settiden tentis in Asiongaber;"
Numbers 33.36 (Wycliffe),Wycliffe,Old Testament,Numbers,33,36,"fro thennus thei yeden forth, and camen in to deseert of Syn; this is Cades."
Numbers 33.37 (Wycliffe),Wycliffe,Old Testament,Numbers,33,37,"And thei yeden fro Cades, and thei settiden tentis in the hil of Hor, in the laste coostis of the lond of Edom."
Numbers 33.38 (Wycliffe),Wycliffe,Old Testament,Numbers,33,38,"And Aaron, the preest, stiede in to the hil of Hor, for the Lord comaundide, and there he was deed, in the fourti yeer of the goyng out of the sones of Israel fro Egipt, in the fyuethe monethe, in the firste dai of the monethe;"
Numbers 33.39 (Wycliffe),Wycliffe,Old Testament,Numbers,33,39,whanne he was of an hundrid and thre and twenti yeer.
Numbers 33.40 (Wycliffe),Wycliffe,Old Testament,Numbers,33,40,"And Chanaan, kyng of Arad, that dwellide at the south, in the lond of Canaan, herde that the sones of Israel camen."
Numbers 33.41 (Wycliffe),Wycliffe,Old Testament,Numbers,33,41,"And thei yeden forth fro the hil of Hor, and settiden tentis in Salmona;"
Numbers 33.42 (Wycliffe),Wycliffe,Old Testament,Numbers,33,42,"fro thennus thei yeden forth, and camen in to Phynon."
Numbers 33.43 (Wycliffe),Wycliffe,Old Testament,Numbers,33,43,"And thei yeden forth fro Phynon, and settiden tentis in Oboth."
Numbers 33.44 (Wycliffe),Wycliffe,Old Testament,Numbers,33,44,"And fro Oboth thei camen in to Neabarym, that is, into the wildirnesse of Abarym, which is in the endis of Moabitis."
Numbers 33.45 (Wycliffe),Wycliffe,Old Testament,Numbers,33,45,"And thei yeden forth fro Neabarym, and thei settiden tentis in Dibon of Gad;"
Numbers 33.46 (Wycliffe),Wycliffe,Old Testament,Numbers,33,46,"fro whennus thei yeden forth, and settiden tentis in Helmon of Deblathaym."
Numbers 33.47 (Wycliffe),Wycliffe,Old Testament,Numbers,33,47,"And thei yeden out fro Helmon of Deblathaym, and camen to the hillis of Abarym, ayens Nabo."
Numbers 33.48 (Wycliffe),Wycliffe,Old Testament,Numbers,33,48,"And thei yeden forth fro the hillis of Abarym, and passiden to the feeldi places of Moab, ouer Jordan, ayens Jericho."
Numbers 33.49 (Wycliffe),Wycliffe,Old Testament,Numbers,33,49,"And there thei settiden tentis, fro Bethsymon til to Belsathym, in the pleynere places of Moabitis,"
Numbers 33.50 (Wycliffe),Wycliffe,Old Testament,Numbers,33,50,"where the Lord spak to Moises,"
Numbers 33.51 (Wycliffe),Wycliffe,Old Testament,Numbers,33,51,"Comaunde thou to the sones of Israel, and seie thou to hem, Whanne ye han passid Jordan, and han entrid in to the lond of Canaan,"
Numbers 33.52 (Wycliffe),Wycliffe,Old Testament,Numbers,33,52,"distrie ye alle the dwelleris of that cuntrey; breke ye the titlis, that is, auteris, and dryue ye to poudre the ymagis, and distrie ye alle heiy thingis,"
Numbers 33.53 (Wycliffe),Wycliffe,Old Testament,Numbers,33,53,"and clense ye the lond, and alle men dwellynge thereynne. For Y yaf to"
Numbers 33.54 (Wycliffe),Wycliffe,Old Testament,Numbers,33,54,"you that lond into possessioun whiche ye schulen departe to you bi lot; to mo men ye schulen yyue largere lond, and to fewere men streytere lond, as lot fallith to alle men, so eritage schal be youun; possessioun schal be departid bi lynagis and meynees."
Numbers 33.55 (Wycliffe),Wycliffe,Old Testament,Numbers,33,55,"But if ye nylen sle the dwelleris of the lond, thei, that abiden, schulen be to you as nailes in the iyen, and speris in the sidis, that is, deedli aduersaries; and thei schulen be aduersaries to you in the lond of youre abitacioun;"
Numbers 33.56 (Wycliffe),Wycliffe,Old Testament,Numbers,33,56,"and what euer thing Y thouyte to do to hem, Y schal do to you."
Numbers 34.1 (Wycliffe),Wycliffe,Old Testament,Numbers,34,1,"And the Lord spak to Moises,"
Numbers 34.2 (Wycliffe),Wycliffe,Old Testament,Numbers,34,2,"and seide, Comaunde thou to the sones of Israel, and thou schalt seie to hem, Whanne ye han entrid in to the lond of Canaan, and it bifelde in to possessioun to you bi lot, it schal be endid bi these endis."
Numbers 34.3 (Wycliffe),Wycliffe,Old Testament,Numbers,34,3,"The south part schal bigynne at the wildirnesse of Syn, which is bisidis Edom, and it schal haue termes ayens the eest,"
Numbers 34.4 (Wycliffe),Wycliffe,Old Testament,Numbers,34,4,"the saltiste see, whiche termes schulen cumpasse the south coost bi the stiynge of Scorpioun, that is, of an hil clepid Scorpioun, so that tho passe in to Senna, and come to the south, til to Cades Barne; fro whennus the coostis schulen go out to the town, Abdar bi name, and schulen strecche forth til to Asemona;"
Numbers 34.5 (Wycliffe),Wycliffe,Old Testament,Numbers,34,5,"and the terme schal go bi cumpas fro Assemona til to the stronde of Egipt, and it schal be endid bi the brynke of the grete see."
Numbers 34.6 (Wycliffe),Wycliffe,Old Testament,Numbers,34,6,"Forsothe the west coost schal bigynne at the greet see, and schal be closid bi that ende."
Numbers 34.7 (Wycliffe),Wycliffe,Old Testament,Numbers,34,7,"Sotheli at the north coost, the termes schulen bigynne at the greet see, and schulen come til to the hiyeste hil,"
Numbers 34.8 (Wycliffe),Wycliffe,Old Testament,Numbers,34,8,"fro which tho schulen come in to Emath, til to the termes of Sedada;"
Numbers 34.9 (Wycliffe),Wycliffe,Old Testament,Numbers,34,9,"and the coostis schulen go til to Ephrona, and the town of Enan. These schulen be the termes in the north part."
Numbers 34.10 (Wycliffe),Wycliffe,Old Testament,Numbers,34,10,"Fro thennus thei schulen mete coostis ayens the eest coost, fro the town Henan til to Sephama;"
Numbers 34.11 (Wycliffe),Wycliffe,Old Testament,Numbers,34,11,"and fro Sephama termes schulen go doun in to Reblatha, ayens the welle of Daphnyn; fro thennus tho schulen come ayens the eest to the se of Cenereth;"
Numbers 34.12 (Wycliffe),Wycliffe,Old Testament,Numbers,34,12,"and tho schulen strecche forth til to Jordan, and at the laste tho schulen be closid with the salteste see. Ye schulen haue this lond bi hise coostis in cumpas."
Numbers 34.13 (Wycliffe),Wycliffe,Old Testament,Numbers,34,13,"And Moises comaundide to the sones of Israel, and seide, This schal be the lond which ye schulen welde bi lot, and which the Lord comaundide to be youun to nyne lynagis and to the half lynage;"
Numbers 34.14 (Wycliffe),Wycliffe,Old Testament,Numbers,34,14,"for the lynage of the sones of Ruben, bi her meynees, and the lynage of the sones of Gad, bi kynrede and noumbre, and half the lynage of Manasses,"
Numbers 34.15 (Wycliffe),Wycliffe,Old Testament,Numbers,34,15,"that is, twey lynagis and an half, han take her part ouer Jordan, ayens Jerico, at the eest coost."
Numbers 34.16 (Wycliffe),Wycliffe,Old Testament,Numbers,34,16,"And the Lord seide to Moises,"
Numbers 34.17 (Wycliffe),Wycliffe,Old Testament,Numbers,34,17,"These ben the names of men that schulen departe the lond to you, Eleazar, preest, and Josue, the sone of Nun, and of each lynage, o prynce;"
Numbers 34.18 (Wycliffe),Wycliffe,Old Testament,Numbers,34,18,"of whiche these ben the names, of the lynage of Juda,"
Numbers 34.19 (Wycliffe),Wycliffe,Old Testament,Numbers,34,19,"Caleph, the sone of Jephone;"
Numbers 34.20 (Wycliffe),Wycliffe,Old Testament,Numbers,34,20,"of the lynage of Symeon, Samuhel, the sone of Amyud;"
Numbers 34.21 (Wycliffe),Wycliffe,Old Testament,Numbers,34,21,"of the lynage of Beniamyn, Heliad, sone of Casselon;"
Numbers 34.22 (Wycliffe),Wycliffe,Old Testament,Numbers,34,22,"of the lynage of the sones of Dan, Bochi, sone of Jogli; of the sones of Joseph,"
Numbers 34.23 (Wycliffe),Wycliffe,Old Testament,Numbers,34,23,"of the lynage of Manasses, Hamyel, sone of Ephoth;"
Numbers 34.24 (Wycliffe),Wycliffe,Old Testament,Numbers,34,24,"of the lynage of Effraym, Camuhel, sone of Septhan;"
Numbers 34.25 (Wycliffe),Wycliffe,Old Testament,Numbers,34,25,"of the lynage of Zabulon, Elisaphan, sone of Pharnat;"
Numbers 34.26 (Wycliffe),Wycliffe,Old Testament,Numbers,34,26,"of the lynage of Isacar, duyk Phaltiel, the sone of Ozan; of the lynage of Azer,"
Numbers 34.27 (Wycliffe),Wycliffe,Old Testament,Numbers,34,27,"Abyud, the sone of Salomy;"
Numbers 34.28 (Wycliffe),Wycliffe,Old Testament,Numbers,34,28,"of the lynage of Neptalym, Fedahel, the sone of Amyud."
Numbers 34.29 (Wycliffe),Wycliffe,Old Testament,Numbers,34,29,"These men it ben, to whiche the Lord comaundide, that thei schulden departe to the sones of Israel the lond of Chanaan."
Numbers 35.1 (Wycliffe),Wycliffe,Old Testament,Numbers,35,1,"And the Lord spak these thingis to Moises, in the feeldi places of Moab, aboue Jordan,"
Numbers 35.2 (Wycliffe),Wycliffe,Old Testament,Numbers,35,2,"ayens Jericho, Comaunde thou to the sones of Israel, that thei yyue to dekenes of her possessiouns,"
Numbers 35.3 (Wycliffe),Wycliffe,Old Testament,Numbers,35,3,"citees to dwelle, and the suburbabis of tho bi cumpas, that thei dwelle in the citees, and the suburbabis be to beestis, and werk beestis;"
Numbers 35.4 (Wycliffe),Wycliffe,Old Testament,Numbers,35,4,"whiche suburbabis schulen be strecchid forth fro the wallis of citees with outforth bi cumpas, in the space of a thousynde paacis;"
Numbers 35.5 (Wycliffe),Wycliffe,Old Testament,Numbers,35,5,"ayens the eest schulen be two thousynde cubitis, and ayens the south in lijk manere schulen be two thousynde cubitis, and at the see that biholdith to the west schal be the same mesure, and the north coost schal be endid bi euene terme. And the citees schulen be in the myddis, and the suburbabis with outforth."
Numbers 35.6 (Wycliffe),Wycliffe,Old Testament,Numbers,35,6,"Forsothe of tho citees whiche ye schulen yyue to dekenes, sixe schulen be departid in to helpis of fugityues, ether of fleynge men, that he that schedde blood, fle to tho; and outakun these sixe, ye schulen yyue to dekenes othere two and fourti citees,"
Numbers 35.7 (Wycliffe),Wycliffe,Old Testament,Numbers,35,7,"that is, togidere eiyte and fourti, with her surburbabis."
Numbers 35.8 (Wycliffe),Wycliffe,Old Testament,Numbers,35,8,"And tho citees that schulen be youun of the possessiouns of sones of Israel, schulen be takun awey, mo fro hem that han more, and fewere schulen be takun awey fro hem that han lesse, alle bi hem silf schulen yyue bi the mesure of her eritage, citees to dekenes."
Numbers 35.9 (Wycliffe),Wycliffe,Old Testament,Numbers,35,9,"The Lord seide to Moises,"
Numbers 35.10 (Wycliffe),Wycliffe,Old Testament,Numbers,35,10,"Spek thou to the sones of Israel, and thou schalt seie to hem, Whanne ye han passid Jordan, in the lond of Canaan,"
Numbers 35.11 (Wycliffe),Wycliffe,Old Testament,Numbers,35,11,"deme ye whiche citees owen to be in to the helpis of fugityues, whiche not wilfuli han sched blood."
Numbers 35.12 (Wycliffe),Wycliffe,Old Testament,Numbers,35,12,"In whiche whanne the fleere hath fled, the kynesman of hym that is slayn, schal not mow sle hym, til he stonde in the siyt of the multitude, and the cause of hym be demed."
Numbers 35.13 (Wycliffe),Wycliffe,Old Testament,Numbers,35,13,"Forsothe of tho citees that ben departid to the helpis of fugityues,"
Numbers 35.14 (Wycliffe),Wycliffe,Old Testament,Numbers,35,14,"thre schulen be ouer Jordan, and thre in the lond of Canaan;"
Numbers 35.15 (Wycliffe),Wycliffe,Old Testament,Numbers,35,15,"as wel to the sones of Israel as to comelyngis and pilgryms; that he fle to tho citees, that schedde blood not wilfuli."
Numbers 35.16 (Wycliffe),Wycliffe,Old Testament,Numbers,35,16,"If ony man smytith a man with yrun, and he that is smytun is deed, the smyter schal be gilti of mansleyng, and he schal die."
Numbers 35.17 (Wycliffe),Wycliffe,Old Testament,Numbers,35,17,"If he castith a stoon, and a man is deed bi the strook, he schal be punyschid in lijk maner."
Numbers 35.18 (Wycliffe),Wycliffe,Old Testament,Numbers,35,18,"If a man smytun with a staf dieth, he schal be vengid bi the blood of the smytere."
Numbers 35.19 (Wycliffe),Wycliffe,Old Testament,Numbers,35,19,"The niy kynesman of hym that is slayn schal sle the mansleere; anoon as he takith hym, that is, the manquellere, he schal sle hym."
Numbers 35.20 (Wycliffe),Wycliffe,Old Testament,Numbers,35,20,"If bi haterede a man hurtlith, ethir schoufith, a man, ethir castith ony thing in to hym bi aspiyngis,"
Numbers 35.21 (Wycliffe),Wycliffe,Old Testament,Numbers,35,21,"ether whanne he was enemy, smoot with hond, and he is deed, the smytere schal be gilti of mansleyng. The kynesman of him that is slayn, anoon as he findith him, that is, the sleere, schal sle hym."
Numbers 35.22 (Wycliffe),Wycliffe,Old Testament,Numbers,35,22,"That if bi sudeyn caas, and without hatrede and enemytees,"
Numbers 35.23 (Wycliffe),Wycliffe,Old Testament,Numbers,35,23,he doith ony thing of these;
Numbers 35.24 (Wycliffe),Wycliffe,Old Testament,Numbers,35,24,"and this is preued in heryng of the puple, and the questioun of blood is discussid bitwixe the smytere and the kynesman,"
Numbers 35.25 (Wycliffe),Wycliffe,Old Testament,Numbers,35,25,"the innocent schal be delyuered fro the hond of the vengere, and bi sentence of iugis he schal be led ayen in to the citee, to which he fledde, and he schal dwelle there, til the grete preest die, which is anoyntid with oile."
Numbers 35.26 (Wycliffe),Wycliffe,Old Testament,Numbers,35,26,"If the sleere is foundun with out the coostis of the citees that ben asigned to exilid men,"
Numbers 35.27 (Wycliffe),Wycliffe,Old Testament,Numbers,35,27,"and is slayn of him that is vengere, he that sleeth him, that is, the exilid man, schal be with out gilt;"
Numbers 35.28 (Wycliffe),Wycliffe,Old Testament,Numbers,35,28,"for the exilid man ouyte sitte in the citee til to the deth of the bischop; forsothe aftir that thilke bischop is deed, the mansleere schal turne ayen in to his lond."
Numbers 35.29 (Wycliffe),Wycliffe,Old Testament,Numbers,35,29,These schulen be euerlastynge and lawful thingis in alle youre dwellyngis.
Numbers 35.30 (Wycliffe),Wycliffe,Old Testament,Numbers,35,30,A mansleere schal be punyschid vndur witnessis; no man schal be dampned at the witnessyng of o man.
Numbers 35.31 (Wycliffe),Wycliffe,Old Testament,Numbers,35,31,"Ye schulen not take prijs of him which is gilti of blood, anoon and he schal die."
Numbers 35.32 (Wycliffe),Wycliffe,Old Testament,Numbers,35,32,"Men exilid, and fugityues, schulen not mow turne ayen in ony maner in to her citees, bifore the deeth of the bischop, lest ye defoulen the lond of youre abitacioun,"
Numbers 35.33 (Wycliffe),Wycliffe,Old Testament,Numbers,35,33,"which is defoulid bi the blood of innocent men; and it may not be clensid in other maner, no but bi the blood of hym, that schedde the blood of anothir man."
Numbers 35.34 (Wycliffe),Wycliffe,Old Testament,Numbers,35,34,"And so youre possessioun schal be clensid, for Y schal dwelle with you; for Y am the Lord, that dwelle among the sones of Israel."
Numbers 36.1 (Wycliffe),Wycliffe,Old Testament,Numbers,36,1,"Forsothe and the princes of the meynees of Galaad sone of Machir, sone of Manasses, of the generacioun of the sones of Joseph, neiyiden, and spaken to Moises bifor the princes of Israel,"
Numbers 36.2 (Wycliffe),Wycliffe,Old Testament,Numbers,36,2,"and seiden, The Lord comaundide to thee oure lord, that thou schuldist departe the lond bi lot to the sones of Israel, and that thou schuldist yyue to the douytris of Salphaat, oure brothir, possessioun due to the fadir."
Numbers 36.3 (Wycliffe),Wycliffe,Old Testament,Numbers,36,3,"And if men of anothir lynage schulen take to wyues these douytris, her possessioun schal sue, and it schal be translatid to anothir lynage, and schal be decreessid fro oure eritage;"
Numbers 36.4 (Wycliffe),Wycliffe,Old Testament,Numbers,36,4,"and so it schal be doon, that whanne the iubilee, that is, the fiftithe yeer of remyssioun, cometh, the departyng of lottis be schent, and that the possessioun of othere men passe to othere men."
Numbers 36.5 (Wycliffe),Wycliffe,Old Testament,Numbers,36,5,"Moises answeride to the sones of Israel, and seide, for the Lord comaundide, The lynage of the sones of Joseph spak riytfuli,"
Numbers 36.6 (Wycliffe),Wycliffe,Old Testament,Numbers,36,6,"and this lawe is denounsid of the Lord on the douytris of Salphaat; be thei weddid to whiche men thei wolen, oneli to the men of her lynage;"
Numbers 36.7 (Wycliffe),Wycliffe,Old Testament,Numbers,36,7,lest the possessioun of the sones of Joseph be meddlid fro lynage in to lynage. For alle men schulen wedde wyues of her lynage and kynrede;
Numbers 36.8 (Wycliffe),Wycliffe,Old Testament,Numbers,36,8,"and alle wymmen schulen take hosebondis of the same lynage, that the erytage dwelle in meynees,"
Numbers 36.9 (Wycliffe),Wycliffe,Old Testament,Numbers,36,9,"and lynagis be not meddlid to hem silf, but dwelle so,"
Numbers 36.10 (Wycliffe),Wycliffe,Old Testament,Numbers,36,10,"as tho ben departid of the Lord. And the douytris of Salphaat diden, as it was comaundid to hem."
Numbers 36.11 (Wycliffe),Wycliffe,Old Testament,Numbers,36,11,"And Maala, and Thersa, and Egla, and Melcha, and Noha, weren weddid to the sones of her fadris brother,"
Numbers 36.12 (Wycliffe),Wycliffe,Old Testament,Numbers,36,12,"of the meynee of Manaasses, that was the sone of Joseph, and the possessioun that was youun to hem, dwellide in the lynage and meynee of her fadir."
Numbers 36.13 (Wycliffe),Wycliffe,Old Testament,Numbers,36,13,"These ben the comaundementis and domes, whiche the Lord comaundide, bi the hond of Moyses, to the sones of Israel, in the feeldi places of Moab, aboue Jordan, ayens Jericho."
Deuteronomy 1.1 (Wycliffe),Wycliffe,Old Testament,Deuteronomy,1,1,"These ben the wordis whiche Moyses spak to al Israel ouer Jordan, in the wildirnesse of the feeld, ayens the reed see, bitwix Pharan and Tophel and Laban and Asseroth, where is ful myche gold,"
Deuteronomy 1.2 (Wycliffe),Wycliffe,Old Testament,Deuteronomy,1,2,"by enleuene daies fro Oreb bi the weie of the hil of Seir, til to Cades Barne."
Deuteronomy 1.3 (Wycliffe),Wycliffe,Old Testament,Deuteronomy,1,3,"In the fortithe yeer, in the enleuenth monethe, in the firste dai of the monethe, Moises spak to the sones of Israel alle thingis whiche the Lord commandide to hym that he schulde seie to hem,"
Deuteronomy 1.4 (Wycliffe),Wycliffe,Old Testament,Deuteronomy,1,4,"after that he smoot Seon, kyng of Ammorreis, that dwellide in Esebon, and Og, the kyng of Basan, that dwelide in Asseroth and in Edray, ouer Jordan, in the lond of Moab."
Deuteronomy 1.5 (Wycliffe),Wycliffe,Old Testament,Deuteronomy,1,5,"And Moyses bigan to declare the lawe, and to seie,"
Deuteronomy 1.6 (Wycliffe),Wycliffe,Old Testament,Deuteronomy,1,6,"Oure Lord God spak to vs in Oreb, and seide, It suffisith to you that ye han dwellid in this hil;"
Deuteronomy 1.7 (Wycliffe),Wycliffe,Old Testament,Deuteronomy,1,7,"turne ye ayen, and come ye to the hil of Amorreis, and to othere placis that ben next it; to places of feeldis, and of hillis, and to lowere places ayens the south, and bisidis the brenke of the see, to the lond of Cananeys, and of Liban, til to the greet flood Eufrates."
Deuteronomy 1.8 (Wycliffe),Wycliffe,Old Testament,Deuteronomy,1,8,"Lo, he seith, Y haue youe to you; entre ye, and welde ye that lond on which the Lord swoor to youre fadrys, Abraham, Ysaac, and Jacob, that he schulde yyue it to hem, and to her seed after hem."
Deuteronomy 1.9 (Wycliffe),Wycliffe,Old Testament,Deuteronomy,1,9,"And Y seide to you in that time, Y may not aloone susteyne you, for youre Lord God hath multiplied you,"
Deuteronomy 1.10 (Wycliffe),Wycliffe,Old Testament,Deuteronomy,1,10,"and ye ben ful many to dai, as the sterris of heuene;"
Deuteronomy 1.11 (Wycliffe),Wycliffe,Old Testament,Deuteronomy,1,11,"the Lord God of youre fadris adde to this noumbre many thousyndis, and blesse you, as he spak."
Deuteronomy 1.12 (Wycliffe),Wycliffe,Old Testament,Deuteronomy,1,12,"Y may not aloone susteyne youre causis, and birthun, and stryues; yyue ye of you men wise in dyuyn thingis,"
Deuteronomy 1.13 (Wycliffe),Wycliffe,Old Testament,Deuteronomy,1,13,"and witti in mennus thingis worthi to be don, whose conuersacioun is preued in youre lynagis, that Y sette hem princes to you."
Deuteronomy 1.14 (Wycliffe),Wycliffe,Old Testament,Deuteronomy,1,14,"Thanne ye answeriden to me, The thing is good which thou wolt do."
Deuteronomy 1.15 (Wycliffe),Wycliffe,Old Testament,Deuteronomy,1,15,"And Y took of youre lynagis men wise and noble, in vertues and kyn; and Y ordeynede hem princis, tribunes, and centuryouns, and quynquagenaries, and denys, whiche schulden teche you all thingis."
Deuteronomy 1.16 (Wycliffe),Wycliffe,Old Testament,Deuteronomy,1,16,"And Y comaundide to hem, and seide, Here ye hem, and deme ye that that is iust, whether he be a citeseyn, whether a pilgrym."
Deuteronomy 1.17 (Wycliffe),Wycliffe,Old Testament,Deuteronomy,1,17,"No difference schal be of persones; ye schulen here so a litil man, that is, pore, as a greet man, nether ye schulen take the persoone of ony man, for it is the doom of God. That if ony thing semeth hard to you, telle ye to me, and Y schal here."
Deuteronomy 1.18 (Wycliffe),Wycliffe,Old Testament,Deuteronomy,1,18,And Y comaundide alle thingis whiche ye ouyten to do.
Deuteronomy 1.19 (Wycliffe),Wycliffe,Old Testament,Deuteronomy,1,19,"Forsothe we yeden forth fro Oreb, and passiden bi a feerdful deseert, and grettiste wildirnesse, which ye sien, bi the weye of the hil of Ammorrey, as oure Lord God comaundide to vs. And whanne we hadden come in to Cades Barne,"
Deuteronomy 1.20 (Wycliffe),Wycliffe,Old Testament,Deuteronomy,1,20,"Y seide to you, Ye ben comen to the hil of Ammorrey, which youre Lord God schal yyue to you;"
Deuteronomy 1.21 (Wycliffe),Wycliffe,Old Testament,Deuteronomy,1,21,"se thou the lond which thi Lord God schal yyue to thee; stie thou, and welde it, as oure Lord God spak to thi fadris; nyle thou drede, nether drede thou in herte ony thing."
Deuteronomy 1.22 (Wycliffe),Wycliffe,Old Testament,Deuteronomy,1,22,"And alle ye neiyiden to me, and ye seiden, Sende we men, that schulen biholde the lond, and telle to vs bi what weye we owen stie, and to whiche citees we owen to go."
Deuteronomy 1.23 (Wycliffe),Wycliffe,Old Testament,Deuteronomy,1,23,"And whanne the word pleside to me, Y sente of you twelue men, of ech lynage oon."
Deuteronomy 1.24 (Wycliffe),Wycliffe,Old Testament,Deuteronomy,1,24,"And whanne thei hadden go, and hadden stied in to the hilli places, thei camen til to the valei of Clustre; and whanne thei hadden biholde the lond,"
Deuteronomy 1.25 (Wycliffe),Wycliffe,Old Testament,Deuteronomy,1,25,"thei token of the fruytis therof, to schewe the plentee, and brouyten to vs, and seiden, The lond is good which oure Lord God schal yyue to vs."
Deuteronomy 1.26 (Wycliffe),Wycliffe,Old Testament,Deuteronomy,1,26,"And ye nolden stie, but ye weren vnbileueful to the word of oure Lord God."
Deuteronomy 1.27 (Wycliffe),Wycliffe,Old Testament,Deuteronomy,1,27,"And ye grutchiden in youre tabernaclis, and ye seiden, The Lord hatith vs, and herfor he ledde vs out of the lond of Egipt, that he schulde bitake vs in the hond of Ammorey, and schulde do awei vs."
Deuteronomy 1.28 (Wycliffe),Wycliffe,Old Testament,Deuteronomy,1,28,"Whidur schulen we stie? the messangeris maden aferd oure herte, and seiden, A grettiste multitude is, and largere in stature than we; the citees ben greete, and wallid til to the heuene; we sien there the sones of Enachym, that is, giauntis."
Deuteronomy 1.29 (Wycliffe),Wycliffe,Old Testament,Deuteronomy,1,29,"And Y seide to you, Nyle ye drede with ynne, nether drede withoutforth; the Lord God hym silf,"
Deuteronomy 1.30 (Wycliffe),Wycliffe,Old Testament,Deuteronomy,1,30,"which is youre ledere, schal fiyte for you, as he dide in Egipt, while alle men sien."
Deuteronomy 1.31 (Wycliffe),Wycliffe,Old Testament,Deuteronomy,1,31,"And ye sien in the wildirnesse, thi Lord God bar thee, as a man is wont to bere his litil sone, in al the weie bi which ye yeden til ye camen to this place."
Deuteronomy 1.32 (Wycliffe),Wycliffe,Old Testament,Deuteronomy,1,32,"And sotheli nether so ye bileueden to youre Lord God, that yede bifor you in the weie,"
Deuteronomy 1.33 (Wycliffe),Wycliffe,Old Testament,Deuteronomy,1,33,"and mesuride the place in which ye ouyten to sette tentis, and schewide in nyyt the weie to you bi fier, and in dai bi a piler of cloude."
Deuteronomy 1.34 (Wycliffe),Wycliffe,Old Testament,Deuteronomy,1,34,"And whanne the Lord hadde herd the vois of youre wordis, he was wrooth,"
Deuteronomy 1.35 (Wycliffe),Wycliffe,Old Testament,Deuteronomy,1,35,"and swoor, and seide, Noon of the men of this werste generacioun schal se the good lond, which Y bihiyte vndur an ooth to youre fadris,"
Deuteronomy 1.36 (Wycliffe),Wycliffe,Old Testament,Deuteronomy,1,36,"outakun Caleph, the sone of Jephone; for he schal se it, and Y schal yyue to hym the lond on which he trad, and to hise sones, for he suede the Lord."
Deuteronomy 1.37 (Wycliffe),Wycliffe,Old Testament,Deuteronomy,1,37,"Nether the indignacioun ayens the puple is wondirful, sithen the Lord was wrooth also to me for you, and seide,"
Deuteronomy 1.38 (Wycliffe),Wycliffe,Old Testament,Deuteronomy,1,38,"Nether thou schalt entre thidur, but Josue, the sone of Nun, thi mynystre, he schal entre for thee; excyte and strengthe thou him, and he schal departe the lond bi lot to Israel."
Deuteronomy 1.39 (Wycliffe),Wycliffe,Old Testament,Deuteronomy,1,39,"Youre litle children, of whiche ye seiden, that thei schulden be led prisoneris, and the sones that kunnen not to dai the diuersite of good and of yuel, thei schulen entre; and Y schal yyue to hem the lond, and thei schulen welde it."
Deuteronomy 1.40 (Wycliffe),Wycliffe,Old Testament,Deuteronomy,1,40,"Sotheli turne ye ayen, and go ye in to the wildirnesse, bi the weie of the Reed See."
Deuteronomy 1.41 (Wycliffe),Wycliffe,Old Testament,Deuteronomy,1,41,"And ye answeriden to me, We synneden to the Lord; we schulen stie, and we schulen fiyte, as oure Lord God comaundide. And whanne ye weren arayed with armeris, and yeden into the hil, the Lord seide to me,"
Deuteronomy 1.42 (Wycliffe),Wycliffe,Old Testament,Deuteronomy,1,42,"Seie thou to hem, Nyle ye stye, nether fiyte ye, for Y am not with you, lest ye fallen bifor youre enemyes."
Deuteronomy 1.43 (Wycliffe),Wycliffe,Old Testament,Deuteronomy,1,43,"Y spak, and ye herden not; but ye weren aduersaries to the comaundement of the Lord, and bolnden with prijde, and stieden in to the hil."
Deuteronomy 1.44 (Wycliffe),Wycliffe,Old Testament,Deuteronomy,1,44,"Therfor Ammorrey yede out, that dwellide in the hillis, and he cam ayens you, and pursuede you, as bees ben wont to pursue, and killide fro Seir til Horma. And whanne ye turneden ayen,"
Deuteronomy 1.45 (Wycliffe),Wycliffe,Old Testament,Deuteronomy,1,45,"and wepten bifor the Lord, he herde not you, nether wolde asente to youre vois;"
Deuteronomy 1.46 (Wycliffe),Wycliffe,Old Testament,Deuteronomy,1,46,therfor ye saten in Cades Barne bi myche tyme.
Deuteronomy 2.1 (Wycliffe),Wycliffe,Old Testament,Deuteronomy,2,1,"And we yeden forth fro thennus, and camen in to the wildirnesse that ledith to the Reed See, as the Lord seide to me; and we cumpassiden the hil of Seir in long tyme."
Deuteronomy 2.2 (Wycliffe),Wycliffe,Old Testament,Deuteronomy,2,2,"And the Lord seide to me, It sufficith to you to cumpasse this hil;"
Deuteronomy 2.3 (Wycliffe),Wycliffe,Old Testament,Deuteronomy,2,3,go ye ayens the north.
Deuteronomy 2.4 (Wycliffe),Wycliffe,Old Testament,Deuteronomy,2,4,"And comaunde thou to the puple, and seie, Ye schulen passe bi the termes of youre britheren, the sones of Esau, that dwellen in Seir, and thei schulen drede you."
Deuteronomy 2.5 (Wycliffe),Wycliffe,Old Testament,Deuteronomy,2,5,"Therfor se ye diligentli, that ye be not moued ayens hem; for Y schal not yyue to you of the land of hem as myche as the steppe of o foot may trede, for Y yaf the hil of Seir in to the possessioun of Esau."
Deuteronomy 2.6 (Wycliffe),Wycliffe,Old Testament,Deuteronomy,2,6,"Ye schulden bie of hem metis for money, and ye schulen ete; ye schulden drawe, and drynke watir bouyt."
Deuteronomy 2.7 (Wycliffe),Wycliffe,Old Testament,Deuteronomy,2,7,"Thi Lord God blesside thee in al the werk of thin hondis; he knewe thi weye, hou thou passidist this moste wildirnesse, bi fourti yeer; and thi Lord God dwellide with thee, and no thing failide to thee."
Deuteronomy 2.8 (Wycliffe),Wycliffe,Old Testament,Deuteronomy,2,8,"And whanne we hadden passid bi oure britheren, the sones of Esau, that dwelliden in Seir, bi the weie of the feeld of Elath, and of Asiongaber, we camen to the weie that ledith in to deseert of Moab."
Deuteronomy 2.9 (Wycliffe),Wycliffe,Old Testament,Deuteronomy,2,9,"And the Lord seide to me, Fiyte thou not ayens Moabitis, nether bigyn thou batel ayens hem, for Y schal not yyue to thee ony thing of the lond of hem, for Y yaf Ar in to possessioun to the sones of Loth."
Deuteronomy 2.10 (Wycliffe),Wycliffe,Old Testament,Deuteronomy,2,10,"Emyn, that is, griseful men, weren first dwelleris therof, a greet puple, and strong, and so hiy, that thei weren bileued as giantis,"
Deuteronomy 2.11 (Wycliffe),Wycliffe,Old Testament,Deuteronomy,2,11,"of the generacioun of Enachym, and thei weren lijk the sones of Enachym; forsothe Moabitis clepen hem Emyn."
Deuteronomy 2.12 (Wycliffe),Wycliffe,Old Testament,Deuteronomy,2,12,"Forsothe Horreis dwelliden bifore in Seir, and whanne thei weren put out, and weren doon awey, the sones of Esau dwelliden there, as Israel dide in the lond of his possessioun, which the Lord yaf to hym."
Deuteronomy 2.13 (Wycliffe),Wycliffe,Old Testament,Deuteronomy,2,13,"Therfor we riseden, that we schulden passe the stronde of Zared, and camen to it."
Deuteronomy 2.14 (Wycliffe),Wycliffe,Old Testament,Deuteronomy,2,14,"Sotheli the tyme in whiche we yeden fro Cades Barne til to the passynge of the stronde of Zared, was of eiyte and thretti yeer, til al the generacioun of men fiyteris was wastid fro the castels, as the Lord hadde swore; whos hond was ayens hem,"
Deuteronomy 2.15 (Wycliffe),Wycliffe,Old Testament,Deuteronomy,2,15,that thei schulden perische fro the myddis of the castels.
Deuteronomy 2.16 (Wycliffe),Wycliffe,Old Testament,Deuteronomy,2,16,"Forsothe after that alle the fiyteris felden doun,"
Deuteronomy 2.17 (Wycliffe),Wycliffe,Old Testament,Deuteronomy,2,17,"the Lord spak to me, and seide,"
Deuteronomy 2.18 (Wycliffe),Wycliffe,Old Testament,Deuteronomy,2,18,"Thou schalt passe to dai the termes of Moab,"
Deuteronomy 2.19 (Wycliffe),Wycliffe,Old Testament,Deuteronomy,2,19,"the cytee, Ar bi name, and thou schalt neiy in the nyy coost of the sones of Amon; be thou war that thou fiyte not ayens hem, nether be moued to batel; for Y schal not yyue to thee of the lond of the sones of Amon, for Y yaf it to the sones of Loth in to possessioun."
Deuteronomy 2.20 (Wycliffe),Wycliffe,Old Testament,Deuteronomy,2,20,"It is arettid the lond of giauntis, and giauntis enhabitiden therynne sumtyme, whiche giauntis Amonytis clepen Zonym;"
Deuteronomy 2.21 (Wycliffe),Wycliffe,Old Testament,Deuteronomy,2,21,"a myche puple and greet, and of noble lengthe, as Enachym, whiche the Lord dide awey fro the face of hem,"
Deuteronomy 2.22 (Wycliffe),Wycliffe,Old Testament,Deuteronomy,2,22,"and made hem to dwelle for tho giauntis, as he dide to the sones of Esau, that dwellen in Seire, and dide awai Horreis, and yaf to hem the lond of Horreis, which the sones of Esau welden til in to present tyme."
Deuteronomy 2.23 (Wycliffe),Wycliffe,Old Testament,Deuteronomy,2,23,"Also men of Capadocie puttiden out Eueys, that dwelliden in Asseryn, til to Gaza; which yeden out fro Capadocie, and diden awey Eueis, and dwelliden for hem."
Deuteronomy 2.24 (Wycliffe),Wycliffe,Old Testament,Deuteronomy,2,24,"Rise ye, and passe ye the stronde of Arnon; lo! Y haue bitake in thin hond Seon, king of Esebon, of Amorreis; and his lond bigynne thou to welde, and smyte thou batel ayens him."
Deuteronomy 2.25 (Wycliffe),Wycliffe,Old Testament,Deuteronomy,2,25,"To dai Y schal bigynne to sende thi drede and strengthe in to puplis that dwellen vndir al heuene, that whanne thi name is herd, thei drede, and tremble bi the maner of wymmen trauelynge of child, and be holdun with sorewe."
Deuteronomy 2.26 (Wycliffe),Wycliffe,Old Testament,Deuteronomy,2,26,"Therfor Y sente messangeris fro the wildirnesse of Cademoch to Seon, kyng of Esebon; and Y seide with pesible wordis,"
Deuteronomy 2.27 (Wycliffe),Wycliffe,Old Testament,Deuteronomy,2,27,"We schulen passe thorou thi lond, we schulen go in the comyn weie; we schulen not bowe nether to the riyt side, nether to the left side."
Deuteronomy 2.28 (Wycliffe),Wycliffe,Old Testament,Deuteronomy,2,28,"Sille thow metis to vs for prijs, that we ete; yif thow watir for money, and so we schulen drynke. Oneli it is that thou graunte passage to vs,"
Deuteronomy 2.29 (Wycliffe),Wycliffe,Old Testament,Deuteronomy,2,29,"as the sones of Esau diden, that dwellen in Seir, and as Moabitis diden, that dwellen in Ar, til we comen to Jordan, and passen to the lond which oure Lord God schal yyue to vs."
Deuteronomy 2.30 (Wycliffe),Wycliffe,Old Testament,Deuteronomy,2,30,"And Seon, kyng of Esebon, nolde yyue passage to vs; for thi Lord God made hard his spirit, and made sad in yuel the herte of hym, that he schulde be bitakun in to thin hondis, as thou seest now."
Deuteronomy 2.31 (Wycliffe),Wycliffe,Old Testament,Deuteronomy,2,31,"And the Lord seide to me, Lo, Y bigan to bitake to thee Seon, and his lond; bigynne thou to welde it."
Deuteronomy 2.32 (Wycliffe),Wycliffe,Old Testament,Deuteronomy,2,32,And Seon yede out ayens vs with al his puple to batel in Jasa.
Deuteronomy 2.33 (Wycliffe),Wycliffe,Old Testament,Deuteronomy,2,33,"And oure Lord God bitook hym to vs, and we han smyte hym with hise sones, and al his puple."
Deuteronomy 2.34 (Wycliffe),Wycliffe,Old Testament,Deuteronomy,2,34,"And we token in that tyme alle the citees, whanne the dwelleris of tho citees, men, and wymmen, and children weren slayn; we leften not in hem ony thing,"
Deuteronomy 2.35 (Wycliffe),Wycliffe,Old Testament,Deuteronomy,2,35,"outakun beestis that camen in to the part of men takynge prey, and outakun spuylis of the cytees whiche we tokun."
Deuteronomy 2.36 (Wycliffe),Wycliffe,Old Testament,Deuteronomy,2,36,"Fro Aroer, which is on the brenke of the stronde of Arnon, fro the toun which is set in the valey, til to Galaad, no town was ether citee, that ascapide oure hondis."
Deuteronomy 2.37 (Wycliffe),Wycliffe,Old Testament,Deuteronomy,2,37,"Oure Lord God bitook alle to vs; outakun the lond of the sones of Amon, to which lond we neiyiden not, and outakun alle thingis that liggen to the stronde of Jeboth, and outakun the citees of the munteyns, and alle places fro whiche oure Lord God forbeed vs."
Deuteronomy 3.1 (Wycliffe),Wycliffe,Old Testament,Deuteronomy,3,1,"And so we turneden, and stieden bi the weie of Basan; and Og, the kyng of Basan, yede out ayens vs with his puple, to fiyte in Edrai."
Deuteronomy 3.2 (Wycliffe),Wycliffe,Old Testament,Deuteronomy,3,2,"And the Lord seide to me, Drede thou not hym, for he is bitakun in thin hond, with al his puple, and his lond; and thou schalt do to hym, as thou didist to Seon, kyng of Ammoreis, that dwellide in Esebon."
Deuteronomy 3.3 (Wycliffe),Wycliffe,Old Testament,Deuteronomy,3,3,"Therfor oure Lord God bitook in oure hondis also Og, kyng of Basan, and al his puple; and we han smyte hym til to deeth,"
Deuteronomy 3.4 (Wycliffe),Wycliffe,Old Testament,Deuteronomy,3,4,"and wastiden alle the citees of him in o tyme; no town was that ascapide vs; we destrieden sixti citees, al the cuntrei of Argob, of the rewme of Og in Basan."
Deuteronomy 3.5 (Wycliffe),Wycliffe,Old Testament,Deuteronomy,3,5,"Alle the citees weren strengthid with hiyest wallis, and with yatis and barris; with out townes vnnoumbrable, that hadden not wallis."
Deuteronomy 3.6 (Wycliffe),Wycliffe,Old Testament,Deuteronomy,3,6,"And we diden awey thilke men, as we diden to Seon, kyng of Esebon; and we losten ech citee, and men, and wymmen, and litle children;"
Deuteronomy 3.7 (Wycliffe),Wycliffe,Old Testament,Deuteronomy,3,7,"forsothe we token bi prey beestis, and the spuylis of citees."
Deuteronomy 3.8 (Wycliffe),Wycliffe,Old Testament,Deuteronomy,3,8,"And we token in that tyme the lond fro the hond of twey kyngis of Ammorreis, that weren biyonde Jordan, fro the stronde of Arnon til to the hil of Hermon,"
Deuteronomy 3.9 (Wycliffe),Wycliffe,Old Testament,Deuteronomy,3,9,"which hil Sidonyes clepen Sarion, and Ammorreis clepen Sanyr."
Deuteronomy 3.10 (Wycliffe),Wycliffe,Old Testament,Deuteronomy,3,10,"We tooken alle the citees that weren set in the pleyn, and al the lond of Galaad, and of Basan, til to Selcha and Edray, citees of the rewme of Og, in Basan."
Deuteronomy 3.11 (Wycliffe),Wycliffe,Old Testament,Deuteronomy,3,11,"For Og aloone, kyng of Basan, was left of the generacioun of giauntis; and his yrun bed is schewid, which is in Rabath, of the sones of Amon, and hath nyne cubitis of lengthe, and foure cubitis of breede, at the mesure of a cubit of mannus hond."
Deuteronomy 3.12 (Wycliffe),Wycliffe,Old Testament,Deuteronomy,3,12,"And we weldiden in that tyme the lond, fro Aroer, which is on the brynke of the stronde of Arnon, til to the myddil paart of the hil of Galaad; and Y yaf the citees of hym to Ruben and Gad."
Deuteronomy 3.13 (Wycliffe),Wycliffe,Old Testament,Deuteronomy,3,13,"Forsothe Y yaf the tother part of Galaad, and al Basan, of the rewme of Og, to the half lynage of Manasses, and al the cuntrei of Argob. Al Basan was clepid the lond of giauntis."
Deuteronomy 3.14 (Wycliffe),Wycliffe,Old Testament,Deuteronomy,3,14,"Jair, sone of Manasses, weldide al the cuntrey of Argob, til to the lond of Gesuri and of Machati; and he clepide bi his name Basan Anothiair, that is, the townes of Jair, til in to present dai."
Deuteronomy 3.15 (Wycliffe),Wycliffe,Old Testament,Deuteronomy,3,15,"Also Y yaf Galaad to Machir; and to the lynagis of Ruben and of Gad Y yaf the lond of Galaad, til to the strond of Arnon, the myddil of the stronde,"
Deuteronomy 3.16 (Wycliffe),Wycliffe,Old Testament,Deuteronomy,3,16,"and of the endis til to the stronde of Jeboth, which is the terme of the sones of Amon."
Deuteronomy 3.17 (Wycliffe),Wycliffe,Old Testament,Deuteronomy,3,17,"And Y yaf the pleyn of the wildernesse til to Jordan, and the termes of Cenereth til to the see of deseert, which see is moost salt, at the rotis of the hil of Phasga, ayens the eest."
Deuteronomy 3.18 (Wycliffe),Wycliffe,Old Testament,Deuteronomy,3,18,"And Y comaundide to you in that tyme, and seide, Youre Lord God yyueth to you this lond in to erytage;"
Deuteronomy 3.19 (Wycliffe),Wycliffe,Old Testament,Deuteronomy,3,19,"alle ye stronge men, without wyues and litle children and beestis, be maad redi, and go ye bifor youre brithren, the sones of Israel. For Y knowe that ye han many beestis, and tho schulen dwelle in citees whiche Y yaf to you,"
Deuteronomy 3.20 (Wycliffe),Wycliffe,Old Testament,Deuteronomy,3,20,"til the Lord yyue reste to youre brithren, as he yaf to you, and til thei also welden the lond which the Lord schal yyue to hem biyonde Jordan; thanne ech man schal turne ayen in to his possessioun which Y yaf to you."
Deuteronomy 3.21 (Wycliffe),Wycliffe,Old Testament,Deuteronomy,3,21,"Also Y comaundid to Josue in that tyme, and seide, Thin iyen sien what thingis youre Lord God dide to these twei kyngis; so he schal do to alle rewmes, to whiche thou schalt go; drede thou not hem."
Deuteronomy 3.22 (Wycliffe),Wycliffe,Old Testament,Deuteronomy,3,22,"And Y preiede the Lord in that tyme,"
Deuteronomy 3.23 (Wycliffe),Wycliffe,Old Testament,Deuteronomy,3,23,"and seide, Lord God, thou hast bigunne to schewe to thi seruaunt thi greetnesse, and strongeste hond,"
Deuteronomy 3.24 (Wycliffe),Wycliffe,Old Testament,Deuteronomy,3,24,"for noon other God is ether in heuene, ether in erthe, that mai do thi werkis, and may be comparisound to thi strengthe."
Deuteronomy 3.25 (Wycliffe),Wycliffe,Old Testament,Deuteronomy,3,25,"Therfor Y schal passe, and schal se this beeste lond biyende Jordan, and this noble hil and Liban."
Deuteronomy 3.26 (Wycliffe),Wycliffe,Old Testament,Deuteronomy,3,26,"And the Lord was wrooth to me for you, nethir he herde me, but seide to me, It suffisith to thee; speke thou no more of this thing to me."
Deuteronomy 3.27 (Wycliffe),Wycliffe,Old Testament,Deuteronomy,3,27,"Stye thou in to the hiynesse of Phasga, and caste aboute thin iyen to the west, and north, and south, and eest, and biholde, for thou schalt not passe this Jordan."
Deuteronomy 3.28 (Wycliffe),Wycliffe,Old Testament,Deuteronomy,3,28,"Comaunde thou to Josue, and strengthe thou and coumforte hym; for he schal go bifore this puple, and he schal departe to hem the lond, which thou schalt se."
Deuteronomy 3.29 (Wycliffe),Wycliffe,Old Testament,Deuteronomy,3,29,And we dwelliden in the valey ayens the temple of Phegor.
Deuteronomy 4.1 (Wycliffe),Wycliffe,Old Testament,Deuteronomy,4,1,"And now, thou Israel, here the comaundementis and domes whiche Y teche thee, that thou do tho, and lyue, and that thow entre and welde the lond which the Lord God of youre fadris schal yyue to you."
Deuteronomy 4.2 (Wycliffe),Wycliffe,Old Testament,Deuteronomy,4,2,"Ye schulen not adde to the word which Y speke to you, nether ye schulen take awei fro it; kepe ye the comaundementis of youre Lord God, which Y comaunde to you."
Deuteronomy 4.3 (Wycliffe),Wycliffe,Old Testament,Deuteronomy,4,3,Youre iyen sien alle thingis whiche the Lord dide ayens Belphegor; how he alto brak alle the worschiperis of hym fro the myddis of you.
Deuteronomy 4.4 (Wycliffe),Wycliffe,Old Testament,Deuteronomy,4,4,Forsothe ye that cleuen to youre Lord God lyuen alle til in to present day.
Deuteronomy 4.5 (Wycliffe),Wycliffe,Old Testament,Deuteronomy,4,5,"Ye witen that Y tauyte you the comaundementis and riytfulnessis, as my Lord God comaundide to me; so ye schulen do tho in the lond whiche ye schulen welde,"
Deuteronomy 4.6 (Wycliffe),Wycliffe,Old Testament,Deuteronomy,4,6,"and ye schulen kepe, and schulen fille in werk. For this is youre wisdom and vndurstondyng bifor puplis, that alle men here these comaundementis, and seie, Lo! a wise puple and vnderstondynge! a greet folk!"
Deuteronomy 4.7 (Wycliffe),Wycliffe,Old Testament,Deuteronomy,4,7,"Noon other nacioun is so greet, not in noumbre ether in bodili quantite, but in dignite, that hath Goddis neiyynge to it silf, as oure God is redi to alle oure bisechyngis."
Deuteronomy 4.8 (Wycliffe),Wycliffe,Old Testament,Deuteronomy,4,8,"For whi what other folk is so noble, that it hath cerymonyes and iust domes, and al the lawe which Y schal sette forth to dai bifor youre iyen?"
Deuteronomy 4.9 (Wycliffe),Wycliffe,Old Testament,Deuteronomy,4,9,"Therfor kepe thi silf, and thi soule bisili; foryete thou not the wordis whiche thin iyen sien, and falle tho not doun fro thin herte, in alle the daies of thi lijf. Thou schalt teche tho thi sones and thi sones sones."
Deuteronomy 4.10 (Wycliffe),Wycliffe,Old Testament,Deuteronomy,4,10,"Telle thou the day in which thou stodist bifor thi Lord God in Oreb, whanne the Lord spak to me, and seide, Gadere thou the puple to me, that it here my wordis, and lerne for to drede me in al tyme in which it lyueth in erthe, and teche hise sones."
Deuteronomy 4.11 (Wycliffe),Wycliffe,Old Testament,Deuteronomy,4,11,"And ye neiyiden to the roote of the hille, that brente til to heuene; and derknessis, and cloude, and myist weren therynne."
Deuteronomy 4.12 (Wycliffe),Wycliffe,Old Testament,Deuteronomy,4,12,"And the Lord spak to you fro the myddis of fier; ye herden the vois of hise wordis, and outirli ye sien no fourme."
Deuteronomy 4.13 (Wycliffe),Wycliffe,Old Testament,Deuteronomy,4,13,"And he schewide to you his couenaunt, which he comaundide, that ye schulden do, and he schewide ten wordis, whiche he wroot in two tablis of stoon."
Deuteronomy 4.14 (Wycliffe),Wycliffe,Old Testament,Deuteronomy,4,14,"And he comaundide to me in that tyme, that Y schulde teche you cerymonyes and domes, whiche ye owen to do in the lond whiche ye schulen welde."
Deuteronomy 4.15 (Wycliffe),Wycliffe,Old Testament,Deuteronomy,4,15,"Therfor kepe ye bisili youre soulis; ye sien not ony licnesse in the dai in which the Lord spak to you in Oreb, fro the myddis of the fier;"
Deuteronomy 4.16 (Wycliffe),Wycliffe,Old Testament,Deuteronomy,4,16,"lest perauenture ye be disseyued and make to you a grauun licnesse, ether an ymage of male, ether of female;"
Deuteronomy 4.17 (Wycliffe),Wycliffe,Old Testament,Deuteronomy,4,17,"a licnesse of alle beestis that ben on erthe, ether of bridis fleynge vndur heuene,"
Deuteronomy 4.18 (Wycliffe),Wycliffe,Old Testament,Deuteronomy,4,18,"and of crepynge beestis that ben moued in erthe, ether of fischis that dwellen vndur the erthe in watris; lest perauenture,"
Deuteronomy 4.19 (Wycliffe),Wycliffe,Old Testament,Deuteronomy,4,19,"whanne thin iyen ben reisid to heuene, thou se the sonne, and moone, and alle the sterris of heuene, and be disseyued bi errour, and worschipe tho, bi outermer reuerence, and onour, bi ynner reuerence, tho thingis whiche thi Lord God made of nouyt, in to seruyce to alle folkis that ben vndur heuene."
Deuteronomy 4.20 (Wycliffe),Wycliffe,Old Testament,Deuteronomy,4,20,"Forsothe the Lord took you, and ledde out of the yrun furneys of Egipt, that he schulde haue a puple of eritage, as it is in present dai."
Deuteronomy 4.21 (Wycliffe),Wycliffe,Old Testament,Deuteronomy,4,21,"And the Lord was wrooth ayens me for youre wordis, and swoor that Y schulde not passe Jordan, and schulde not entre in to the beeste lond, which he schal yyue to you."
Deuteronomy 4.22 (Wycliffe),Wycliffe,Old Testament,Deuteronomy,4,22,"Lo! Y die in this erthe; Y schal not passe Jordan; ye schulen passe, and schulen welde the noble lond."
Deuteronomy 4.23 (Wycliffe),Wycliffe,Old Testament,Deuteronomy,4,23,"Be thou war, lest ony tyme thou foryete the couenaunt of thi Lord God, which he made with thee, and lest thou make to thee a grauun licness of tho thingis whiche the Lord forbeed to make."
Deuteronomy 4.24 (Wycliffe),Wycliffe,Old Testament,Deuteronomy,4,24,"For thi Lord God is fier wastynge ; God, a feruent louyere."
Deuteronomy 4.25 (Wycliffe),Wycliffe,Old Testament,Deuteronomy,4,25,"If ye gendren sones, and sones of sones, and ye dwellen in the lond, and ye be disceyued, and make to you ony licnesse, and doen yuel bifor youre Lord God, that ye terren hym to greet wrathe,"
Deuteronomy 4.26 (Wycliffe),Wycliffe,Old Testament,Deuteronomy,4,26,"Y clepe witnesses to dai heuene and erthe, that is, ech resonable creature beynge in heuene and in erthe, that ye schulen perische soone fro the lond, which ye schulen welde, whanne ye han passid Jordan; ye schulen not dwelle long tyme therynne, but the Lord schal do awey you,"
Deuteronomy 4.27 (Wycliffe),Wycliffe,Old Testament,Deuteronomy,4,27,"and schal scatere in to alle hethen men, and ye schulen leeue fewe among naciouns, to whiche the Lord schal lede you."
Deuteronomy 4.28 (Wycliffe),Wycliffe,Old Testament,Deuteronomy,4,28,"And there ye schulen serue to goddis, that ben maad bi the hond of men, to a tre and a stoon, that seen not, nether heren, nether eten, nether smellen."
Deuteronomy 4.29 (Wycliffe),Wycliffe,Old Testament,Deuteronomy,4,29,"And whanne thou hast souyt there thi Lord God, thou schalt fynde hym; if netheles thou sekist with al the herte, and with al the tribulacioun of thi soule."
Deuteronomy 4.30 (Wycliffe),Wycliffe,Old Testament,Deuteronomy,4,30,"Aftir that alle thingis han founde thee, that ben biforseid, forsothe in the laste tyme, thou schalt turne ayen to thi Lord God, and thou schalt here his vois."
Deuteronomy 4.31 (Wycliffe),Wycliffe,Old Testament,Deuteronomy,4,31,"For thi Lord God is merciful God; he schal not forsake thee, nethir he schal do awey outirli, nethir he schal foryete the couenaunt, in which he swoor to thi fadris."
Deuteronomy 4.32 (Wycliffe),Wycliffe,Old Testament,Deuteronomy,4,32,"Axe thou of elde daies that weren bifor thee, fro the day in which thi Lord God made of nouyt man on erthe, axe thou fro that oon ende of heuene til to the tother ende therof, if sich a thing was doon ony tyme, ether if it was euere knowun,"
Deuteronomy 4.33 (Wycliffe),Wycliffe,Old Testament,Deuteronomy,4,33,"that a puple herde the vois of God spekynge fro the myddis of the fier, as thou herdist, and siest;"
Deuteronomy 4.34 (Wycliffe),Wycliffe,Old Testament,Deuteronomy,4,34,"if God dide, that he entride, and took to him silf a folc fro the middis of naciouns, bi temptaciouns, myraclis, and grete wondris, bi batel, and strong hond, and arm holdun forth, and orrible siytis, bi alle thingis whiche youre Lord God dide for you in Egipt, while thin iyen sien;"
Deuteronomy 4.35 (Wycliffe),Wycliffe,Old Testament,Deuteronomy,4,35,"that thou schuldist wite, that the Lord hym silf is God, and noon other is, outakun oon."
Deuteronomy 4.36 (Wycliffe),Wycliffe,Old Testament,Deuteronomy,4,36,"Fro heuene he made thee to here his vois, that he schulde teche thee; and in erthe he schewide to thee his grettiste fier, and thou herdist the wordis of hym fro the myddis of the fier;"
Deuteronomy 4.37 (Wycliffe),Wycliffe,Old Testament,Deuteronomy,4,37,"for he louyde thi fadris, and chees her seed aftir hem. And he ledde thee out of Egipt, and yede bifore in his greet vertu,"
Deuteronomy 4.38 (Wycliffe),Wycliffe,Old Testament,Deuteronomy,4,38,"that he schulde do awei grettiste naciouns, and strongere than thou, in thin entryng, and that he schulde lede thee ynne, and schulde yyue to thee the lond of hem in to possessioun, as thou seest in present day."
Deuteronomy 4.39 (Wycliffe),Wycliffe,Old Testament,Deuteronomy,4,39,"Therfor wite thou to dai, and thenke in thin herte, that the Lord him silfe is God in heuene aboue, and in erthe bynethe, and noon other is."
Deuteronomy 4.40 (Wycliffe),Wycliffe,Old Testament,Deuteronomy,4,40,"Kepe thou hise heestis, and comaundementis, whiche Y comaunde to thee, that it be wel to thee, and to thi sones after thee, and that thou dwelle mych tyme on the lond, which thi Lord God schal yyue to thee."
Deuteronomy 4.41 (Wycliffe),Wycliffe,Old Testament,Deuteronomy,4,41,"Thanne Moises departide thre citees biyende Jordan at the eest coost,"
Deuteronomy 4.42 (Wycliffe),Wycliffe,Old Testament,Deuteronomy,4,42,"that he fle to tho, that sleeth his neighbore not wilfuli, and was not enemy bifore oon and the tother dai, and that he mai fle to summe of these citees;"
Deuteronomy 4.43 (Wycliffe),Wycliffe,Old Testament,Deuteronomy,4,43,"Bosor in the wildirnesse, which is set in the feeldi lond, of the lynage of Ruben; and Ramoth in Galaad, which is in the lynage of Gad; and Golan in Basan, which is in the lynage of Manasses."
Deuteronomy 4.44 (Wycliffe),Wycliffe,Old Testament,Deuteronomy,4,44,"This is the lawe which Moises settide forth bifor the sones of Israel,"
Deuteronomy 4.45 (Wycliffe),Wycliffe,Old Testament,Deuteronomy,4,45,"and these ben the witnessyngis, and cerymonyes, and domes, whiche he spak to the sones of Israel, whanne thei yeden out of Egipt,"
Deuteronomy 4.46 (Wycliffe),Wycliffe,Old Testament,Deuteronomy,4,46,"biyende Jordan, in the valey ayens the temple of Phegor, in the lond of Seon, kyng of Ammorreis, that dwellide in Esebon, whom Moises killide. And the sones of Israel yeden out of Egipt, and weldiden the lond of him,"
Deuteronomy 4.47 (Wycliffe),Wycliffe,Old Testament,Deuteronomy,4,47,"and the lond of Og, kyng of Basan, twei kyngis of Ammoreis, that weren biyende Jordan, at the rysyng of the sunne;"
Deuteronomy 4.48 (Wycliffe),Wycliffe,Old Testament,Deuteronomy,4,48,"fro Aroer which is set on the brenke of the stronde of Arnon, til to the hil of Seon, which is Hermon;"
Deuteronomy 4.49 (Wycliffe),Wycliffe,Old Testament,Deuteronomy,4,49,"thei weldiden al the pleyn biyende Jordan, at the eest coost, til to the see of wildirnesse, and til to the rootis of the hil of Phasga."
Deuteronomy 5.1 (Wycliffe),Wycliffe,Old Testament,Deuteronomy,5,1,"And Moises clepide al Israel, and seide to hym, Here, thou Israel, the cerymonyes and domes, whiche Y speke to dai in youre eeris; lerne ye tho, and fille ye in werk."
Deuteronomy 5.2 (Wycliffe),Wycliffe,Old Testament,Deuteronomy,5,2,Oure Lord God made a boond of pees with vs in Oreb;
Deuteronomy 5.3 (Wycliffe),Wycliffe,Old Testament,Deuteronomy,5,3,"he made not couenaunt, that is, of lawe writun, with oure fadris, but with vs that ben present, and lyuen."
Deuteronomy 5.4 (Wycliffe),Wycliffe,Old Testament,Deuteronomy,5,4,"Face to face he spak to vs in the hil, fro the myddis of the fier."
Deuteronomy 5.5 (Wycliffe),Wycliffe,Old Testament,Deuteronomy,5,5,"Y was recouncelere and mediatour bitwixe God and you in that tyme, that Y schulde telle to you the wordis of hym, for ye dredden the fier, and stieden not in to the hil. And the Lord seide,"
Deuteronomy 5.6 (Wycliffe),Wycliffe,Old Testament,Deuteronomy,5,6,"Y am thi Lord God, that ladde thee out of the lond of Egipt, fro the hows of seruage."
Deuteronomy 5.7 (Wycliffe),Wycliffe,Old Testament,Deuteronomy,5,7,Thou schalt not haue alien Goddis in my siyt.
Deuteronomy 5.8 (Wycliffe),Wycliffe,Old Testament,Deuteronomy,5,8,"Thou schalt not make to thee a grauun ymage, nether a licnesse of alle thingis that ben in heuene aboue, and that ben in erthe bynethe, and that lyuen in watris vndur erthe;"
Deuteronomy 5.9 (Wycliffe),Wycliffe,Old Testament,Deuteronomy,5,9,"thou schalt not herie tho, and thou schalt not worschipe tho; for Y am thi Lord God, God a feruent louyer; and Y yelde the wickidnesse of fadris, in to sones in to the thridde and the fourthe generacioun to hem that haten me,"
Deuteronomy 5.10 (Wycliffe),Wycliffe,Old Testament,Deuteronomy,5,10,"and Y do mersy in to many thousyndis to hem that louen me, and kepen myn heestis."
Deuteronomy 5.11 (Wycliffe),Wycliffe,Old Testament,Deuteronomy,5,11,"Thou schalt not mystake the name of thi Lord God in veyn, for he schal not be vnpunyschid, that takith the name of God on a veyn thing."
Deuteronomy 5.12 (Wycliffe),Wycliffe,Old Testament,Deuteronomy,5,12,"Kepe thou the day of sabat that thou halewe it, as thi Lord God comaundide to thee."
Deuteronomy 5.13 (Wycliffe),Wycliffe,Old Testament,Deuteronomy,5,13,"In sixe daies thou schalt worche, and thou schalt do alle thi werkis;"
Deuteronomy 5.14 (Wycliffe),Wycliffe,Old Testament,Deuteronomy,5,14,"the seventhe day is of sabat, that is the reste of thi Lord God. Thou schalt not do therynne ony thing of werk ; thou, and thi sone, and douyter, seruaunt, and handmaide, and oxe, and asse, and al thi werk beeste, and the pilgrym which is with ynne thi yatis; that thi seruaunt reste and thin handmaide, as also thou."
Deuteronomy 5.15 (Wycliffe),Wycliffe,Old Testament,Deuteronomy,5,15,"Bithenke thou, that also thou seruedist in Egipt, and thi Lord God ledde thee out fro thennus, in a strong hond, and arm holdun forth; therfor he comaundide to thee, that thou schuldist kepe the dai of sabat."
Deuteronomy 5.16 (Wycliffe),Wycliffe,Old Testament,Deuteronomy,5,16,"Onoure thi fadir and thi modir, as thi Lord God comaundide to thee, that thou lyue in long tyme, and that it be wel to thee, in the lond which thi Lord God schal yyue to thee."
Deuteronomy 5.17 (Wycliffe),Wycliffe,Old Testament,Deuteronomy,5,17,Thou schalt not sle.
Deuteronomy 5.18 (Wycliffe),Wycliffe,Old Testament,Deuteronomy,5,18,Thou schalt not do letcherie.
Deuteronomy 5.19 (Wycliffe),Wycliffe,Old Testament,Deuteronomy,5,19,And thou schalt not do thefte.
Deuteronomy 5.20 (Wycliffe),Wycliffe,Old Testament,Deuteronomy,5,20,Thou schalt not speke fals witnessyng ayens thi neiybore.
Deuteronomy 5.21 (Wycliffe),Wycliffe,Old Testament,Deuteronomy,5,21,"Thou schalt not coueite the wijf of thi neiybore, not hows, not feeld, not seruaunt, not handmayde, not oxe, not asse, and alle thingis that ben hise."
Deuteronomy 5.22 (Wycliffe),Wycliffe,Old Testament,Deuteronomy,5,22,"The Lord spak these wordis to al youre multitude, in the hil, fro the myddis of fier and of cloude and of myist, with greet vois, and addide no thing more; and he wroot tho wordis in two tablis of stoon, whiche he yaf to me."
Deuteronomy 5.23 (Wycliffe),Wycliffe,Old Testament,Deuteronomy,5,23,"Forsothe after that ye herden the vois fro the myddis of the derknessis, and sien the hil brenne, alle ye princis of lynagis, and the grettere men in birthe, neiyiden to me, and seiden, Lo!"
Deuteronomy 5.24 (Wycliffe),Wycliffe,Old Testament,Deuteronomy,5,24,"oure Lord God schewide to vs his maieste and greetnesse; we herden his vois fro the myddis of fier, and we preueden to day that a man lyuede, while God spak with man."
Deuteronomy 5.25 (Wycliffe),Wycliffe,Old Testament,Deuteronomy,5,25,"Whi therfor schulen we die, and schal this gretteste fier deuoure vs? For if we heren more the vois of oure Lord God, we schulen die."
Deuteronomy 5.26 (Wycliffe),Wycliffe,Old Testament,Deuteronomy,5,26,"What is ech man, that he here the vois of God lyuynge, that spekith fro the myddis of fier, as we herden, and that he may lyue?"
Deuteronomy 5.27 (Wycliffe),Wycliffe,Old Testament,Deuteronomy,5,27,"Rathere neiye thou, and here thou alle thingis whiche oure Lord God schal seie to thee; and thou schalt speke to vs, and we schulen here, and schulen do tho wordis."
Deuteronomy 5.28 (Wycliffe),Wycliffe,Old Testament,Deuteronomy,5,28,"And whanne the Lord hadde herd this, he seide to me, Y herde the vois of the wordis of this puple, whiche thei spaken to thee; thei spaken wel alle thingis."
Deuteronomy 5.29 (Wycliffe),Wycliffe,Old Testament,Deuteronomy,5,29,"Who schal yyue that thei haue siche soule, that thei drede me, and kepe alle my comaundementis in al tyme, that it be wel to hem and to the sones of hem, with outen ende?"
Deuteronomy 5.30 (Wycliffe),Wycliffe,Old Testament,Deuteronomy,5,30,"Go thou, and seye to hem, Turne ye ayen in to youre tentis."
Deuteronomy 5.31 (Wycliffe),Wycliffe,Old Testament,Deuteronomy,5,31,"Sotheli stonde thou here with me, and Y schal speke to thee alle comaundementis, and cerymonyes, and domes, whiche thou schalt teche hem, that thei do tho in the lond which Y schal yyue to hem in to possessioun."
Deuteronomy 5.32 (Wycliffe),Wycliffe,Old Testament,Deuteronomy,5,32,"Therfor kepe ye, and do ye tho thingis, whiche the Lord God comaundide to you; ye schulen not bowe awey, nether to the riyt side nether to the left side,"
Deuteronomy 5.33 (Wycliffe),Wycliffe,Old Testament,Deuteronomy,5,33,"but ye schulen go bi the weie whiche youre Lord God comaundide, that ye lyue, and that it be wel to you, and that youre daies be lengthid in the lond of youre possessioun."
Deuteronomy 6.1 (Wycliffe),Wycliffe,Old Testament,Deuteronomy,6,1,"These ben the comaundementis, and cerymonyes, and domes, whiche youre Lord God comaundide that Y schulde teche you, and that ye do tho in the lond to which ye passen ouer to welde;"
Deuteronomy 6.2 (Wycliffe),Wycliffe,Old Testament,Deuteronomy,6,2,"that thou drede thi Lord God, and kepe alle hise comaundementis, and heestis, whiche Y comaunde to thee, and to thi sones, and sones of sones, in alle the daies of thi lijf, that thi daies be lengthid."
Deuteronomy 6.3 (Wycliffe),Wycliffe,Old Testament,Deuteronomy,6,3,"Thou Israel, here, and kepe, that thou do tho thingis whiche the Lord comaundide to thee, and that it be wel to thee, and thou be multiplied more, as the Lord God of thi fadris bihiyte, to yyue to thee a lond flowynge with mylk and hony."
Deuteronomy 6.4 (Wycliffe),Wycliffe,Old Testament,Deuteronomy,6,4,"Thou Israel, here, thi Lord God is o God."
Deuteronomy 6.5 (Wycliffe),Wycliffe,Old Testament,Deuteronomy,6,5,"Thou schalt loue thi Lord God of al thin herte, and of al thi soule, and of al thi strengthe."
Deuteronomy 6.6 (Wycliffe),Wycliffe,Old Testament,Deuteronomy,6,6,"And these wordis whiche Y comaunde to thee to dai, schulen be in thin herte;"
Deuteronomy 6.7 (Wycliffe),Wycliffe,Old Testament,Deuteronomy,6,7,"and thou schalt telle tho to thi sones, and thou schalt thenke on tho, sittynge in thin hows, and goynge in the weie, slepynge, and rysinge."
Deuteronomy 6.8 (Wycliffe),Wycliffe,Old Testament,Deuteronomy,6,8,"And thou schalt bynde tho as a signe in thin hond; and tho schulen be, and schulen be moued bifor thin iyen; and thou schalt write tho in the lyntel,"
Deuteronomy 6.9 (Wycliffe),Wycliffe,Old Testament,Deuteronomy,6,9,and in the doris of thin hows.
Deuteronomy 6.10 (Wycliffe),Wycliffe,Old Testament,Deuteronomy,6,10,"And whanne thi Lord God hath brouyt thee in to the lond, for which he swoor to thi fadris, to Abraham, Isaac, and Jacob, and hath youe to thee grete citees, and beeste, whiche thou bildidist not,"
Deuteronomy 6.11 (Wycliffe),Wycliffe,Old Testament,Deuteronomy,6,11,"housis fulle of alle richessis, whiche thou madist not, and cisternes, which thou diggedist not, places of vynes, and places of olyues, whiche thou plauntidist not,"
Deuteronomy 6.12 (Wycliffe),Wycliffe,Old Testament,Deuteronomy,6,12,"and thou hast ete, and art fillid,"
Deuteronomy 6.13 (Wycliffe),Wycliffe,Old Testament,Deuteronomy,6,13,"be war diligentli, lest thou foryete the Lord, that ladde thee out of the lond of Egipt, fro the hows of seruage. Thou schalt drede thi Lord God, and thou schalt serue hym aloone, bi seruyce due to God onely, and thou schalt swere bi his name."
Deuteronomy 6.14 (Wycliffe),Wycliffe,Old Testament,Deuteronomy,6,14,"Ye schulen not go aftir alien goddis, of alle hethen men that ben in youre cumpas;"
Deuteronomy 6.15 (Wycliffe),Wycliffe,Old Testament,Deuteronomy,6,15,"for God is a feruent louyere, thi Lord God is in the myddis of thee, lest ony tyme the strong veniaunce of thi Lord God be wrooth ayens thee, and do awei thee fro the face of the erthe."
Deuteronomy 6.16 (Wycliffe),Wycliffe,Old Testament,Deuteronomy,6,16,"Thou schalt not tempte thi Lord God, as thou temptidist in the place of temptyng."
Deuteronomy 6.17 (Wycliffe),Wycliffe,Old Testament,Deuteronomy,6,17,"Kepe thou the comaundementis of thi Lord God, and the witnessyngis, and cerymonyes, whiche he comaundide to thee;"
Deuteronomy 6.18 (Wycliffe),Wycliffe,Old Testament,Deuteronomy,6,18,"and do thou that that is plesaunt and good in the siyt of the Lord, that it be wel to thee, and that thou entre, and welde the beste lond, of which the Lord swoor to thi fadris,"
Deuteronomy 6.19 (Wycliffe),Wycliffe,Old Testament,Deuteronomy,6,19,"that he schulde do awey alle thin enemyes bifor thee, as he spak."
Deuteronomy 6.20 (Wycliffe),Wycliffe,Old Testament,Deuteronomy,6,20,"And whanne thi sone schal axe thee to morewe, that is, in tyme comyng, and schal seie, What wolen these witnessyngis, and cerymonyes, and domes to hem silf, whiche oure Lord God comaundide to vs?"
Deuteronomy 6.21 (Wycliffe),Wycliffe,Old Testament,Deuteronomy,6,21,"thou schalt seie to hym, We weren seruauntis of Farao in Egipt, and the Lord ledde vs out of Egipt, in strong hond;"
Deuteronomy 6.22 (Wycliffe),Wycliffe,Old Testament,Deuteronomy,6,22,"and he dide myraclis, and grete wondris, and werste, that is, moost peyneful veniaunces, in Egipt, ayens Farao and al his hows, in oure siyt."
Deuteronomy 6.23 (Wycliffe),Wycliffe,Old Testament,Deuteronomy,6,23,"And he ledde vs out therof, that he schulde yyue to vs led yn, the lond of which he swoor to oure fadris."
Deuteronomy 6.24 (Wycliffe),Wycliffe,Old Testament,Deuteronomy,6,24,"And the Lord comaundide to vs, that we do alle these lawful thingis, and drede oure Lord God, that it be wel to vs in alle the daies of oure lijf, as it is to dai."
Deuteronomy 6.25 (Wycliffe),Wycliffe,Old Testament,Deuteronomy,6,25,"And he schal be merciful to vs, if we schulen do and kepe alle hise heestis, bifor oure Lord God, as he comaundide to vs."
Deuteronomy 7.1 (Wycliffe),Wycliffe,Old Testament,Deuteronomy,7,1,"Whanne thi Lord God hath lad thee in to the lond, in to which thou schalt entre to welde, and hath do awey many folkis bifor thee, Ethei, and Gergesei, and Ammorrey, Canenei, and Pherezei, Euey, and Jebusei; seuene folkis, of myche gretter noumbre than thou art, and strengere than thou;"
Deuteronomy 7.2 (Wycliffe),Wycliffe,Old Testament,Deuteronomy,7,2,"and thi Lord God hath bitake hem to thee, thou schalt smyte hem til to deeth, thou schalt not make with hem a boond of pees, nether thou schalt haue merci on hem,"
Deuteronomy 7.3 (Wycliffe),Wycliffe,Old Testament,Deuteronomy,7,3,"nether thou schalt felowschipe mariagis with him; thou schalt not yyue thi douyter to the sone of hym, nether thou schalt take his douytir to thi sone;"
Deuteronomy 7.4 (Wycliffe),Wycliffe,Old Testament,Deuteronomy,7,4,"for sche schal disceyue thi sone, that he sue not me, and that he serue more alien goddis; and the strong veniaunce of the Lord schal be wrooth, and schal do awei thee soone."
Deuteronomy 7.5 (Wycliffe),Wycliffe,Old Testament,Deuteronomy,7,5,"But rather thou schalt do these thingis to hem; destrie ye the auteris of hem, and breke ye ymagis of metal, and kitte ye doun wodis, and brenne ye grauun ymagis."
Deuteronomy 7.6 (Wycliffe),Wycliffe,Old Testament,Deuteronomy,7,6,"For thou art an hooli puple to thi Lord God; thi Lord God chees thee, that thou be a special puple to hym, of alle puplis that ben on erthe."
Deuteronomy 7.7 (Wycliffe),Wycliffe,Old Testament,Deuteronomy,7,7,"Not for ye ouercamen in noumbre alle folkis, the Lord is ioyned to you, and chees yow, sithen ye ben fewere than alle puplis;"
Deuteronomy 7.8 (Wycliffe),Wycliffe,Old Testament,Deuteronomy,7,8,"but for the Lord louede you, and kepte the ooth which he swoor to youre fadris; and he ledde you out in strong hond, and ayen bouyte you fro the hows of seruage, fro the hows of Farao, kyng of Egipt."
Deuteronomy 7.9 (Wycliffe),Wycliffe,Old Testament,Deuteronomy,7,9,"And thou schalt wite, that thi Lord God hym silf is a strong God, and feithful, and kepith couenaunt and mersi to hem that louen hym, and to hem that kepen hise comaundementis, in to a thousynde generaciouns;"
Deuteronomy 7.10 (Wycliffe),Wycliffe,Old Testament,Deuteronomy,7,10,"and yeldith anoon to hem that haten hym, so that he destrie hem, and differr no lengere; restorynge anoon to hem that that thei disseruen."
Deuteronomy 7.11 (Wycliffe),Wycliffe,Old Testament,Deuteronomy,7,11,"Therfor kepe thou the comaundementis, and cerymonyes, and domes, whiche Y comaunde to thee to dai, that thou do."
Deuteronomy 7.12 (Wycliffe),Wycliffe,Old Testament,Deuteronomy,7,12,"If aftir that thou herist these domes, thou kepist, and doist tho, thi Lord God schal kepe to thee couenaunt, and mersi, which he swoor to thi fadris."
Deuteronomy 7.13 (Wycliffe),Wycliffe,Old Testament,Deuteronomy,7,13,"And he schal loue thee, and schal multiplie thee, and he schal blesse the fruyt of thi wombe, and the fruyt of thi lond, thi wheete, and vindage, oile, and droues of beestis, and the flockis of thi scheep, on the lond for which he swoor to thi fadris, that he schulde yyue it to thee."
Deuteronomy 7.14 (Wycliffe),Wycliffe,Old Testament,Deuteronomy,7,14,"Thou schalt be blessid among alle puplis; noon bareyn of euer eithir kynde schal be at thee, as well in men, as in thi flockis."
Deuteronomy 7.15 (Wycliffe),Wycliffe,Old Testament,Deuteronomy,7,15,"The Lord schal do awei fro thee all ache, ether sorewe; and he schal not brynge to thee the worste siknessis of Egipt, whiche thou knewist, but to alle thin enemyes."
Deuteronomy 7.16 (Wycliffe),Wycliffe,Old Testament,Deuteronomy,7,16,"And thou schalt deuoure, that is, distrie, alle puplis, whiche thi Lord God schal yyue to thee; thin iye schal not spare hem, nethir thou schalt serue the goddis of hem, lest thei ben in to the fallyng of thee."
Deuteronomy 7.17 (Wycliffe),Wycliffe,Old Testament,Deuteronomy,7,17,"If thou seist in thin herte, These folkis ben mo than Y, hou may Y do awei hem?"
Deuteronomy 7.18 (Wycliffe),Wycliffe,Old Testament,Deuteronomy,7,18,"nyle thou drede, but haue thou mynde, what thingis thi Lord God dide to Farao, and alle Egipcians;"
Deuteronomy 7.19 (Wycliffe),Wycliffe,Old Testament,Deuteronomy,7,19,"he dide the gretteste veniaunces, whiche thin iyen sien, and miraclis and grete wondris, and the strong hond, and arm holdun forth, that thi Lord God schulde lede thee out; so he schal do to alle puplis whiche thou dredist."
Deuteronomy 7.20 (Wycliffe),Wycliffe,Old Testament,Deuteronomy,7,20,"Ferthermore and thi Lord God schal sende venemouse flies in to hem, til he do awei, and destrye alle men, that fledden thee, and thei schulen not mowe be hid."
Deuteronomy 7.21 (Wycliffe),Wycliffe,Old Testament,Deuteronomy,7,21,"Thou schalt not drede hem, for thi Lord is in the myddis of thee, grete God, and ferdful."
Deuteronomy 7.22 (Wycliffe),Wycliffe,Old Testament,Deuteronomy,7,22,"He hym silf schal waste these naciouns in thi siyt, litil and litil, and bi partis; thou schalt not mow do awey tho naciouns togidere, lest peraventure beestis of erthe be multiplied ayens thee;"
Deuteronomy 7.23 (Wycliffe),Wycliffe,Old Testament,Deuteronomy,7,23,"and thi Lord God schal yyue hem in thi siyt, and he schal sle hem, til thei be doon awey outerly."
Deuteronomy 7.24 (Wycliffe),Wycliffe,Old Testament,Deuteronomy,7,24,"And he schal bitake the kyngis of hem in to thin hondis, and thou schalt destrie the names of hem vndur heuene; noon schal mow ayenstonde thee, til thou al to-breke hem."
Deuteronomy 7.25 (Wycliffe),Wycliffe,Old Testament,Deuteronomy,7,25,"Thou schalt brenne in fier the grauun ymagis of hem; thou schalt not coueite the siluer and gold, of whiche tho ymagis ben maad, nether thou schalt take of tho ony thing to thee, lest thou offende therfor, for it is abhominacioun of thi Lord God."
Deuteronomy 7.26 (Wycliffe),Wycliffe,Old Testament,Deuteronomy,7,26,"Nether thou schalt brynge ony thing of the idol in to thin hous, lest thou be maad cursid, as also that idol is; thou schalt wlate it as filthe, and thou schalt haue it as defoulyng, and filthis of abhomynacioun, for it is cursid."
Deuteronomy 8.1 (Wycliffe),Wycliffe,Old Testament,Deuteronomy,8,1,"Be thou war diligentli, that thou do ech comaundement which Y comaunde to thee to dai, that ye moun lyue, and be multiplied, and that ye entre, and welde the lond, for which the Lord swoor to youre fadris."
Deuteronomy 8.2 (Wycliffe),Wycliffe,Old Testament,Deuteronomy,8,2,"And thou schalt haue mynde of al the weie, bi which thi Lord God ledde thee by fourti yeer, bi deseert, that he schulde turmente, and schulde tempte thee; and that tho thingis that weren tretid in thi soule schulden be knowun, whether thou woldist kepe hise comaundementis, ethir nay."
Deuteronomy 8.3 (Wycliffe),Wycliffe,Old Testament,Deuteronomy,8,3,"And he turmentide thee with nedynesse, and he yaf to thee meete, manna which thou knewist not, and thi fadris knewen not, that he schulde schewe to thee, that a man lyueth not in breed aloone, but in ech word that cometh out of the Lordis mouth, that is, bi manna, that cam down at the heest of the Lord."
Deuteronomy 8.4 (Wycliffe),Wycliffe,Old Testament,Deuteronomy,8,4,"Thi cloth, bi which thou were hilid, failide not for eldnesse, and thi foot was not brokun undernethe, lo!"
Deuteronomy 8.5 (Wycliffe),Wycliffe,Old Testament,Deuteronomy,8,5,"the fourtith yeer is; that thou thenke in thin herte, for as a man techith his sone,"
Deuteronomy 8.6 (Wycliffe),Wycliffe,Old Testament,Deuteronomy,8,6,"so thi Lord God tauyte thee, that thou kepe the comaundementis of thi Lord God, and go in hise weies, and drede hym."
Deuteronomy 8.7 (Wycliffe),Wycliffe,Old Testament,Deuteronomy,8,7,"For thi Lord God schal lede thee in to a good lond, in to the lond of ryueris, and of stondynge watris, and of wellis, in whos feeldis and mounteyns the depthis of floodis breken out;"
Deuteronomy 8.8 (Wycliffe),Wycliffe,Old Testament,Deuteronomy,8,8,"in to the lond of wheete, of barli, and of vyneris, in which lond fige trees, and pumgranadis, and olyue trees comen forth; in to the lond of oile, and of hony;"
Deuteronomy 8.9 (Wycliffe),Wycliffe,Old Testament,Deuteronomy,8,9,"where thow schalt ete thi breed with out nedynesse, and schalt vse the aboundaunce of alle thingis; of which lond the stonys ben yrun, and metals of tyn ben diggid of the hillis therof;"
Deuteronomy 8.10 (Wycliffe),Wycliffe,Old Testament,Deuteronomy,8,10,"that whanne thou hast ete, and art fillid, thou blesse thi Lord God for the beste lond which he yaf to thee."
Deuteronomy 8.11 (Wycliffe),Wycliffe,Old Testament,Deuteronomy,8,11,"Therfor kepe thou, and be war, lest ony tyme thou foryete thi Lord God, and dispise hise comaundementis, and domes, and cerymonyes, whiche Y comaunde to thee to dai;"
Deuteronomy 8.12 (Wycliffe),Wycliffe,Old Testament,Deuteronomy,8,12,"lest aftir that thou hast ete, and art fillid, hast bildid faire housis, and hast dwellid in tho,"
Deuteronomy 8.13 (Wycliffe),Wycliffe,Old Testament,Deuteronomy,8,13,"and hast droues of oxun, and flockis of scheep, and plente of siluer, and of gold, and of alle thingis, thine herte be reisid,"
Deuteronomy 8.14 (Wycliffe),Wycliffe,Old Testament,Deuteronomy,8,14,"and thenke not on thi Lord God, that ledde thee out of the lond of Egipt, and fro the hous of seruage,"
Deuteronomy 8.15 (Wycliffe),Wycliffe,Old Testament,Deuteronomy,8,15,"and was thi ledere in the greet wildirnesse and ferdful, in which was a serpent brenninge with blast, and scorpioun, and dipsas, and outirli no watris; which Lord ledde out stremes of the hardeste stoon,"
Deuteronomy 8.16 (Wycliffe),Wycliffe,Old Testament,Deuteronomy,8,16,"and fedde thee with manna in the wildirnesse, which manna thi fadris knewen not. And after that the Lord turmentid thee, and preuede, at the last he hadd mersi on thee,"
Deuteronomy 8.17 (Wycliffe),Wycliffe,Old Testament,Deuteronomy,8,17,"lest thou woldist seie in thin herte, My strengthe, and the myyt of myn hond yaf alle these thingis to me."
Deuteronomy 8.18 (Wycliffe),Wycliffe,Old Testament,Deuteronomy,8,18,"But thenke thou on thi Lord God, that he yaf strengthis to thee, that he schulde fille his couenaunt, of whiche he swoor to thi fadris, as present dai schewith."
Deuteronomy 8.19 (Wycliffe),Wycliffe,Old Testament,Deuteronomy,8,19,"Forsothe if thou foryetist thi Lord God, and suest aliene goddis, and worschipist hem in herte, and onourist with outforth, lo! now Y biforseie to thee, that thou schalt perische outerli;"
Deuteronomy 8.20 (Wycliffe),Wycliffe,Old Testament,Deuteronomy,8,20,"as hethen men perischiden, whiche the Lord dide awei in thin entryng, so and ye schulen perische, if ye schulen be vnobedient to the vois of youre Lord God."
Deuteronomy 9.1 (Wycliffe),Wycliffe,Old Testament,Deuteronomy,9,1,"Here thou, Israel; thou schalt passe Jordan to dai, that thou welde mooste naciouns, and strengere than thou; grete citees, and wallid til to heuene;"
Deuteronomy 9.2 (Wycliffe),Wycliffe,Old Testament,Deuteronomy,9,2,"a greet puple, and hiy; the sones of Enachym, whiche thi silf siest, and herdist, whiche no man may ayenstonde in the contrarie part."
Deuteronomy 9.3 (Wycliffe),Wycliffe,Old Testament,Deuteronomy,9,3,"Therfor thou schalt wite to dai, that thi Lord God hym silf schal passe bifor thee; he is a fier deuourynge and wastynge, that schal al to breke hem, and schal do awei, and destrie bifor thi face swiftli, as he spak to thee."
Deuteronomy 9.4 (Wycliffe),Wycliffe,Old Testament,Deuteronomy,9,4,"Seie thou not in thin herte, whanne thi Lord God hath do hem awey in thi siyt, For my riytfulnesse the Lord brouyte me yn, that Y schulde welde this lond; sithen these naciouns ben doon awey for her wickidnessis."
Deuteronomy 9.5 (Wycliffe),Wycliffe,Old Testament,Deuteronomy,9,5,"For not for thi riytfulnessis, and equyte of thin herte thou schalt entre that thou welde the lond of hem; but for thei diden wickidli, thei weren doon awey, whanne thou entridist, and that the Lord schulde fille his word which he bihiyte vndur an ooth to thi fadris, to Abraham, Isaac, and Jacob."
Deuteronomy 9.6 (Wycliffe),Wycliffe,Old Testament,Deuteronomy,9,6,"Therfor wite thou that not for thi riytfulnesses thi Lord God yaf to thee this beste lond in to possessioun, sithen thou art a puple of hardeste nol."
Deuteronomy 9.7 (Wycliffe),Wycliffe,Old Testament,Deuteronomy,9,7,"Haue thou mynde, and foryete not, hou in the wildirnesse thou terridist thi Lord God to greet wraththe; fro that dai in which thou yedist out of Egipt til to this place, thou striuedist euere ayens the Lord."
Deuteronomy 9.8 (Wycliffe),Wycliffe,Old Testament,Deuteronomy,9,8,"For whi also in Oreb thou terridist hym, and he was wrooth, and wolde do thee awei, whanne Y stiede in to the hil,"
Deuteronomy 9.9 (Wycliffe),Wycliffe,Old Testament,Deuteronomy,9,9,"that Y schulde take two tablis of stoon, the tablis of couenaunt which the Lord made with you, and Y continuede in the hil fourti daies and nyytis, and Y eet not breed, and Y drank not watir."
Deuteronomy 9.10 (Wycliffe),Wycliffe,Old Testament,Deuteronomy,9,10,"And the Lord yaf to me, twey tablis of stoon, euer either wrytun with Goddis fyngur, and conteynynge alle the wordis whiche he spak to you in the hil, fro the myddis of the fier, whanne the cumpany of puple was gaderid togidere."
Deuteronomy 9.11 (Wycliffe),Wycliffe,Old Testament,Deuteronomy,9,11,"And whanne fourti daies and so many nyytis hadden passid, the Lord yaf to me twei tablis of stoon, tablis of boond of pees;"
Deuteronomy 9.12 (Wycliffe),Wycliffe,Old Testament,Deuteronomy,9,12,"and he seide to me, Rise thou, and go doun for hennys soone, for thi puple, which thou leddist out of Egipt, han forsake swiftli the weie which thou schewidist to hem, and thei han maad to hem a yotun calf."
Deuteronomy 9.13 (Wycliffe),Wycliffe,Old Testament,Deuteronomy,9,13,"And eft the Lord seide to me, Y se that this puple is of hard nol;"
Deuteronomy 9.14 (Wycliffe),Wycliffe,Old Testament,Deuteronomy,9,14,"suffre thou me, that I alto breke hym, and do awey the name of hym fro vndur heuene; and Y schal ordeyne thee on a folk which is grettere and strongere than this folk."
Deuteronomy 9.15 (Wycliffe),Wycliffe,Old Testament,Deuteronomy,9,15,"And whanne Y cam doun fro the hil brennynge, and helde with euer either hond twei tablis of boond of pees, and Y seiy,"
Deuteronomy 9.16 (Wycliffe),Wycliffe,Old Testament,Deuteronomy,9,16,"that ye hadde synned to youre Lord God, and hadden maad to you a yotun calf, and hadden forsake swiftli the weie of God which he schewide to you,"
Deuteronomy 9.17 (Wycliffe),Wycliffe,Old Testament,Deuteronomy,9,17,"Y castide doun the tablis fro myn hondis, and brak tho tablis in youre siyt."
Deuteronomy 9.18 (Wycliffe),Wycliffe,Old Testament,Deuteronomy,9,18,"And Y felde doun bifor the Lord as biforto, in fourti daies and fourti nyytis, and Y eet not breed, and drank not watir, for alle youre synnes whiche ye diden ayens the Lord, and terriden hym to greet wraththe;"
Deuteronomy 9.19 (Wycliffe),Wycliffe,Old Testament,Deuteronomy,9,19,"for Y dredde the indignacioun and yre of hym, by which he was stirid ayens you, and wolde do you awey. And the Lord herde me also in this tyme."
Deuteronomy 9.20 (Wycliffe),Wycliffe,Old Testament,Deuteronomy,9,20,"Also the Lord was wrooth greteli ayens Aaron, and wolde alto breke hym, and Y preiede in lijk maner for hym."
Deuteronomy 9.21 (Wycliffe),Wycliffe,Old Testament,Deuteronomy,9,21,"Forsothe Y took youre synne which ye maden, that is, the calf, and brente it in fier, and Y alto brak in gobetis, and droof outerli in to dust, and castide forth in to the stronde, that cam doun fro the hil."
Deuteronomy 9.22 (Wycliffe),Wycliffe,Old Testament,Deuteronomy,9,22,"Also in the brennyng, and in the temptacioun at the watris of ayenseiyng, and in the Sepulcris of Coueytise, ye terriden the Lord;"
Deuteronomy 9.23 (Wycliffe),Wycliffe,Old Testament,Deuteronomy,9,23,"and whanne Y sente you fro Cades Barne, and seide, Stye ye, and welde the lond which Y yaf to you, and ye dispisiden the comaundement of youre Lord God, and ye bileueden not to him, nether ye wolden here his vois;"
Deuteronomy 9.24 (Wycliffe),Wycliffe,Old Testament,Deuteronomy,9,24,"but euere ye weren rebel, fro the day in which Y bigan to knowe you."
Deuteronomy 9.25 (Wycliffe),Wycliffe,Old Testament,Deuteronomy,9,25,"And Y lay byfore the Lord fourti daies and fourti nyytis, in whiche Y bisouyte hym mekeli, that he schulde not do awey you, as he manaasside."
Deuteronomy 9.26 (Wycliffe),Wycliffe,Old Testament,Deuteronomy,9,26,"And Y preiede, and seide, Lord God, distrye not thi puple, and thin eritage, which thou ayen bouytist in thi greetnesse, which thou leddist out of Egipt in strong hond."
Deuteronomy 9.27 (Wycliffe),Wycliffe,Old Testament,Deuteronomy,9,27,"Haue thou mynde of thi seruauntis, of Abraham, Isaac, and Jacob; biholde thou not the hardnesse of this puple, and the wickidnesse, and the synne therof,"
Deuteronomy 9.28 (Wycliffe),Wycliffe,Old Testament,Deuteronomy,9,28,"lest perauenture the dwelleris of the lond, out of which thou leddist vs, seien, The Lord myyte not bryng hem in to the lond which he bihiyte to hem, and he hatide hem; therfor he ledde hem out that he schulde sle hem in wildirnesse;"
Deuteronomy 9.29 (Wycliffe),Wycliffe,Old Testament,Deuteronomy,9,29,"and thei ben thi puple and thin eritage, which thou leddist out in thi greet strengthe, and in thin arm holdun forth."
Deuteronomy 10.1 (Wycliffe),Wycliffe,Old Testament,Deuteronomy,10,1,"In that tyme the Lord seide to me, Hewe thou twei tablis of stoon to thee, as the formere weren; and stie thou to me in to the hil. And thou schalt make an arke,"
Deuteronomy 10.2 (Wycliffe),Wycliffe,Old Testament,Deuteronomy,10,2,"ether a cofere, of tree, and Y schal write in the tablis, the wordis that weren in these tablis whiche thou brakist bifore; and thou schalt putte tho tablis in to the arke."
Deuteronomy 10.3 (Wycliffe),Wycliffe,Old Testament,Deuteronomy,10,3,"Therfor Y made an ark of the trees of Sechim, and whanne Y hadde hewe twei tablis of stoon, at the licnesse of the formere tablis, Y stiede in to the hil, and hadde the tablis in the hondis."
Deuteronomy 10.4 (Wycliffe),Wycliffe,Old Testament,Deuteronomy,10,4,"And he wroot in the tablis, bi that that he hadde writun bifore, ten wordis, whiche the Lord spak to you in the hil, fro the myddis of the fyer, whanne the puple was gaderid, and he yaf the tablis to me."
Deuteronomy 10.5 (Wycliffe),Wycliffe,Old Testament,Deuteronomy,10,5,"And Y turnide ayen fro the hil, and cam doun, and puttide the tablis in to the arke which Y hadde maad, whiche tablis ben there hidur to, as the Lord comaundide to me."
Deuteronomy 10.6 (Wycliffe),Wycliffe,Old Testament,Deuteronomy,10,6,"Forsothe the sones of Israel moueden tentis fro Beroth of the sones of Jachan in to Mosera, where Aaron was deed, and biried, for whom his sone Eleazar was set in preesthod."
Deuteronomy 10.7 (Wycliffe),Wycliffe,Old Testament,Deuteronomy,10,7,"Fro thennus thei camen in to Galgad; fro which place thei yeden forth, and settiden tentis in Jehabatha, in the lond of watris and of strondis."
Deuteronomy 10.8 (Wycliffe),Wycliffe,Old Testament,Deuteronomy,10,8,"In that tyme Y departide the lynage of Leuy, that it schulde bere the arke of boond of pees of the Lord, and schulde stonde bifor hym in seruyce, and schulde blesse in his name til in to present dai."
Deuteronomy 10.9 (Wycliffe),Wycliffe,Old Testament,Deuteronomy,10,9,"For which thing Leuy hadde not part, nether possession with hise brithren, for the Lord hym silf is his possessioun, as thi Lord God bihiyte to hym."
Deuteronomy 10.10 (Wycliffe),Wycliffe,Old Testament,Deuteronomy,10,10,"Forsothe Y stood in the hil as bifore, fourti daies and fourti niytis, and the Lord herde me also in this tyme, and nolde leese thee."
Deuteronomy 10.11 (Wycliffe),Wycliffe,Old Testament,Deuteronomy,10,11,"And he seide to me, Go thou, and go bifor this puple, that it entre, and welde the lond which Y swoor to her fadris, that Y schulde yeue to hem."
Deuteronomy 10.12 (Wycliffe),Wycliffe,Old Testament,Deuteronomy,10,12,"And now, Israel, what axith thi Lord God of thee, no but that thou drede thi Lord, and go in hise weies, and that thou loue hym, and serue thi Lord God in al thin herte, and in al thi soule;"
Deuteronomy 10.13 (Wycliffe),Wycliffe,Old Testament,Deuteronomy,10,13,"and that thou kepe the comaundementis of thi Lord God, and the cerymonyes of hym, whiche Y comaunde to thee to dai, that it be wel to thee."
Deuteronomy 10.14 (Wycliffe),Wycliffe,Old Testament,Deuteronomy,10,14,"Lo! heuene is of thi Lord God, and heuene of heuene; the erthe and alle thingis that ben ther ynne ben hise;"
Deuteronomy 10.15 (Wycliffe),Wycliffe,Old Testament,Deuteronomy,10,15,"and netheles the Lord was glued to thi fadris, and louede hem, and he chees her seed after hem, and you of alle folkis, as it is preued to dai."
Deuteronomy 10.16 (Wycliffe),Wycliffe,Old Testament,Deuteronomy,10,16,"Therfor circumcide ye the prepucie, ethir vnclennesse, of youre herte, and no more make ye harde youre nol."
Deuteronomy 10.17 (Wycliffe),Wycliffe,Old Testament,Deuteronomy,10,17,"For youre Lord God hym silf is God of goddis, and Lord of lordis, God greet, and miyti, and feerdful, which takith not persoone, nether yiftis."
Deuteronomy 10.18 (Wycliffe),Wycliffe,Old Testament,Deuteronomy,10,18,"He makith doom to the fadirles, and modirles, and to the widewe; he loueth a pilgrym, and yyueth to hym lyiflode and clothing."
Deuteronomy 10.19 (Wycliffe),Wycliffe,Old Testament,Deuteronomy,10,19,"And therfor loue ye pilgryms, for also ye weren comelyngis in the lond of Egipt."
Deuteronomy 10.20 (Wycliffe),Wycliffe,Old Testament,Deuteronomy,10,20,"Thou schalt drede thi Lord God, and thou schalt serue hym aloone, and thou schalt cleue to hym, and thou schalt swere in his name."
Deuteronomy 10.21 (Wycliffe),Wycliffe,Old Testament,Deuteronomy,10,21,"He is thi preisyng, and thi God, that made to thee these grete dedis, and ferdful, whiche thin iyen siyen."
Deuteronomy 10.22 (Wycliffe),Wycliffe,Old Testament,Deuteronomy,10,22,"In seuenti men thi fadris yeden doun in to Egipt, and lo! now thi Lord God hath multiplied thee as the sterris of heuene."
Deuteronomy 11.1 (Wycliffe),Wycliffe,Old Testament,Deuteronomy,11,1,"Therfor loue thi Lord God, and kepe thou hise comaundementis and cerymonyes, domes and heestis, in al tyme."
Deuteronomy 11.2 (Wycliffe),Wycliffe,Old Testament,Deuteronomy,11,2,"Knowe ye to day tho thingis whiche youre sones knowen not, whiche sones sien not the doctryn of youre Lord God, hise grete dedis, and strong hond, and arm holdun forth,"
Deuteronomy 11.3 (Wycliffe),Wycliffe,Old Testament,Deuteronomy,11,3,"myraclis and werkis, whiche he dide in the myddis of Egipt to Farao, kyng, and to al the lond of hym, and to al the oost of Egipcians,"
Deuteronomy 11.4 (Wycliffe),Wycliffe,Old Testament,Deuteronomy,11,4,"and to horsis, and carris; hou the watris of the reed see hiliden hem, whanne thei pursueden you, and the Lord dide awei hem til in to present dai;"
Deuteronomy 11.5 (Wycliffe),Wycliffe,Old Testament,Deuteronomy,11,5,"and whiche thingis the Lord dide to you in wildernesse, til ye camen to this place;"
Deuteronomy 11.6 (Wycliffe),Wycliffe,Old Testament,Deuteronomy,11,6,"and to Dathan and Abiron, the sones of Heliab, that was the sone of Ruben, whiche the erthe swolewide, whanne his mouth was openyd, with the housis and tabernaclis, and al the catel of hem which thei hadden, in the myddis of Israel."
Deuteronomy 11.7 (Wycliffe),Wycliffe,Old Testament,Deuteronomy,11,7,"Youre iyen sien alle the grete werkis of the Lord,"
Deuteronomy 11.8 (Wycliffe),Wycliffe,Old Testament,Deuteronomy,11,8,"whiche he dide, that ye kepe alle hise heestis whiche Y comaunde to dai to you, and that ye moun entre, and welde the lond,"
Deuteronomy 11.9 (Wycliffe),Wycliffe,Old Testament,Deuteronomy,11,9,"to which ye schulen entre, and ye lyue therynne in myche time; which lond, flowynge with mylk and hony, the Lord bihiyte vndur an ooth to youre fadris and to the seed of hem."
Deuteronomy 11.10 (Wycliffe),Wycliffe,Old Testament,Deuteronomy,11,10,"For the lond, to which thou schalt entre to welde, is not as the lond of Egipt, out of which thou yedist, where whanne the seed is cast in the maner of gardyns, moist waters ben led;"
Deuteronomy 11.11 (Wycliffe),Wycliffe,Old Testament,Deuteronomy,11,11,"but it is hilli, and feldi, and abidith reynes fro heuene,"
Deuteronomy 11.12 (Wycliffe),Wycliffe,Old Testament,Deuteronomy,11,12,"which lond thi Lord God biholdith, and hise iyen ben therynne, fro the bigynnyng of the yeer til to the ende therof."
Deuteronomy 11.13 (Wycliffe),Wycliffe,Old Testament,Deuteronomy,11,13,"Therfor if ye schulen obeie to myn heestis whiche Y comaunde to dai to you, that ye loue youre Lord God, and serue hym in al youre herte, and in al youre soule;"
Deuteronomy 11.14 (Wycliffe),Wycliffe,Old Testament,Deuteronomy,11,14,"he schal yyue to youre lond reyn tymeful and late, that ye gadere wheete, and wyn, and oile,"
Deuteronomy 11.15 (Wycliffe),Wycliffe,Old Testament,Deuteronomy,11,15,"hey of the feeldis to feede beestis, that ye bothe ete and be fillid."
Deuteronomy 11.16 (Wycliffe),Wycliffe,Old Testament,Deuteronomy,11,16,"Be ye war, lest perauenture youre herte be disseyued, and ye go awei fro the Lord, and serue alien goddis, and worschipe hem;"
Deuteronomy 11.17 (Wycliffe),Wycliffe,Old Testament,Deuteronomy,11,17,"and the Lord be wrooth, and close heuene, and reynes come not doun, nether the erthe yyue his fruyt, and ye perische swiftli fro the beste lond which the Lord schal yyue to you."
Deuteronomy 11.18 (Wycliffe),Wycliffe,Old Testament,Deuteronomy,11,18,"Putte ye thes wordis in youre hertes and soules, and honge ye tho wordis for a signe in the hondis, and sette ye bitwixe youre iyen."
Deuteronomy 11.19 (Wycliffe),Wycliffe,Old Testament,Deuteronomy,11,19,"Teche youre sones, that thei thenke on tho wordis, whanne thou sittist in thin hows, and goist in the weie, and lyggist doun, and risist."
Deuteronomy 11.20 (Wycliffe),Wycliffe,Old Testament,Deuteronomy,11,20,"Thou schalt write tho wordis on the postis, and yatis of thin hous,"
Deuteronomy 11.21 (Wycliffe),Wycliffe,Old Testament,Deuteronomy,11,21,"that the daies of thee and of thi sones be multiplied in the lond which the Lord swoor to thi fadris, that he schulde yyue to hem, as long as heuene is aboue erthe."
Deuteronomy 11.22 (Wycliffe),Wycliffe,Old Testament,Deuteronomy,11,22,"For if ye kepen the heestis whiche Y comaunde to you, and ye do tho, that ye loue youre Lord God, and go in alle hise weies,"
Deuteronomy 11.23 (Wycliffe),Wycliffe,Old Testament,Deuteronomy,11,23,"and cleue to hym, the Lord schal destrie alle these hethen men bifor youre face, and ye schulen welde tho folkis that ben grettere and strongere than ye."
Deuteronomy 11.24 (Wycliffe),Wycliffe,Old Testament,Deuteronomy,11,24,"Ech place which youre foot schal trede, schal be youre; fro the deseert, and fro the Liban, and fro the greet flood Eufrates til to the west see, schulen be youre termes."
Deuteronomy 11.25 (Wycliffe),Wycliffe,Old Testament,Deuteronomy,11,25,"Noon schal stonde ayens you; youre Lord God schal yiue youre outward drede and inward drede on ech lond which ye schulen trede, as he spak to you."
Deuteronomy 11.26 (Wycliffe),Wycliffe,Old Testament,Deuteronomy,11,26,Lo! Y sette forth in youre siyt to day blissyng and cursyng;
Deuteronomy 11.27 (Wycliffe),Wycliffe,Old Testament,Deuteronomy,11,27,"blessyng, if ye obeien to the heestis of youre Lord God, whiche Y comaunde to you to dai;"
Deuteronomy 11.28 (Wycliffe),Wycliffe,Old Testament,Deuteronomy,11,28,"cursyng, if ye heren not the heestis of youre Lord God, but goen awei fro the weie which Y schewe now to you, and goen after alien goddis whiche ye knowen not."
Deuteronomy 11.29 (Wycliffe),Wycliffe,Old Testament,Deuteronomy,11,29,"Sotheli whanne thi Lord God hath brouyt thee in to the lond, to which to enhabite thou goist, thou schalt sette blessyng on the hil Garisym, cursyng on the hil Hebal, whiche hillis ben biyende Jordan,"
Deuteronomy 11.30 (Wycliffe),Wycliffe,Old Testament,Deuteronomy,11,30,"aftir the weie that goith to the goyng doun of the sunne, in the lond of Cananey, that dwellith in the feeldi places ayens Galgala, which is bisidis the valey goynge and entrynge fer."
Deuteronomy 11.31 (Wycliffe),Wycliffe,Old Testament,Deuteronomy,11,31,"For ye schulen passe Jordan, that ye welde the lond which youre Lord God schal yyue to you, and that ye haue and welde that lond."
Deuteronomy 11.32 (Wycliffe),Wycliffe,Old Testament,Deuteronomy,11,32,"Therfor se ye, that ye fille the cerymonyes and domes, whiche I schal sette to dai in youre siyt."
Deuteronomy 12.1 (Wycliffe),Wycliffe,Old Testament,Deuteronomy,12,1,"These ben the heestis and domes, whiche ye owen to do, in the lond which the Lord God of thi fadrys schal yyue to thee, that thou welde it, in alle daies in whiche thou schalt go on erthe."
Deuteronomy 12.2 (Wycliffe),Wycliffe,Old Testament,Deuteronomy,12,2,"Distrie ye alle the places wherynne hethen men whiche ye schulen welde, worschipiden her goddis, on hiy mounteyns, and litle hillis, and vndur ech tre ful of bowis."
Deuteronomy 12.3 (Wycliffe),Wycliffe,Old Testament,Deuteronomy,12,3,"Distrie ye the auteris of hem, and breke ye the ymagis; brenne ye the wodis with fier, and al to breke ye the idolis; destrie ye the names of hem fro the places."
Deuteronomy 12.4 (Wycliffe),Wycliffe,Old Testament,Deuteronomy,12,4,Ye schulen not do so to youre Lord God ;
Deuteronomy 12.5 (Wycliffe),Wycliffe,Old Testament,Deuteronomy,12,5,"but ye schulen come to the place which youre Lord God chees of alle youre lynagis, that he putte his name there, and dwelle therynne;"
Deuteronomy 12.6 (Wycliffe),Wycliffe,Old Testament,Deuteronomy,12,6,"and ye schulen come, and schulen offre in that place youre brent sacrifices, and slayn sacrifices, the dymes, and firste fruytis of youre hondis, and avowis and yiftis, the firste gendrid thingis of oxun, and of scheep."
Deuteronomy 12.7 (Wycliffe),Wycliffe,Old Testament,Deuteronomy,12,7,"And ye and youre housis schulen ete there in the siyt of youre Lord God; and ye schulen be glad in alle thingis to whiche ye putten hond, in whiche youre Lord God blesside you."
Deuteronomy 12.8 (Wycliffe),Wycliffe,Old Testament,Deuteronomy,12,8,"Ye schulen not do there tho thingis whiche we don here to dai, ech man that semeth riytful to hym silf."
Deuteronomy 12.9 (Wycliffe),Wycliffe,Old Testament,Deuteronomy,12,9,"For til in to present tyme ye camen not to reste and possessioun, which the Lord God schal yyue to you."
Deuteronomy 12.10 (Wycliffe),Wycliffe,Old Testament,Deuteronomy,12,10,"Ye schulen passe Jordan, and ye schulen dwelle in the lond which youre Lord God schal yyue to you, that ye reste fro alle enemyes bi cumpas, and dwelle without ony drede."
Deuteronomy 12.11 (Wycliffe),Wycliffe,Old Testament,Deuteronomy,12,11,"In the place which youre Lord God chees that his name be therynne. Thidur ye schulen bere alle thingis, whiche Y comaunde, brent sacrifices, and sacrifices, and the dymes, and firste fruytis of youre hondis, and what euere is the beste in yiftis, whiche ye auowiden to the Lord."
Deuteronomy 12.12 (Wycliffe),Wycliffe,Old Testament,Deuteronomy,12,12,"Ther ye schulen ete bifor youre Lord God, ye, and youre sones and douytris, youre seruauntis, and seruauntessis, and the dekenes, that dwellen in youre citees; for thei han not other part and possessioun among you."
Deuteronomy 12.13 (Wycliffe),Wycliffe,Old Testament,Deuteronomy,12,13,"Be thou war lest thou offre thi brent sacrifices in ech place which thou seest,"
Deuteronomy 12.14 (Wycliffe),Wycliffe,Old Testament,Deuteronomy,12,14,"but in that place which the Lord chees in oon of thi lynagis thou schalt offre sacrifices, and schalt do what euer thingis Y comaunde to thee."
Deuteronomy 12.15 (Wycliffe),Wycliffe,Old Testament,Deuteronomy,12,15,"Forsothe if thou wolt ete, and the etyng of fleischis delitith thee, sle thou, and ete, bi the blessyng of thi Lord God, which he yaf to thee in thi citees, whether it is vnclene, that is, spottid ether wemmed and feble, ether clene, that is, hool in membris and with out wem, which is leueful to be offrid, thou schalt ete as a capret and hert; oneli without etyng of blood,"
Deuteronomy 12.16 (Wycliffe),Wycliffe,Old Testament,Deuteronomy,12,16,which thou schalt schede out as watir on the erthe.
Deuteronomy 12.17 (Wycliffe),Wycliffe,Old Testament,Deuteronomy,12,17,"Thou schalt not mowe ete in thi citees the tithis of thi wheete, wyn, and oile, the firste gendrid thingis of droues, and of scheep, and alle thingis whiche thou hast avowid and wolt offre bi fre wille, and the firste fruytis of thin hondis;"
Deuteronomy 12.18 (Wycliffe),Wycliffe,Old Testament,Deuteronomy,12,18,"but thou schalt ete tho bifor thi Lord God, in the place which thi Lord God chees, thou, and thi sone, and douyter, seruaunt, and seruauntesse, and the dekene that dwellith in thi citees; and thou schalt be glad, and schalt be fillid bifor thi Lord God in alle thingis to whiche thou holdist forth thin hond."
Deuteronomy 12.19 (Wycliffe),Wycliffe,Old Testament,Deuteronomy,12,19,"Be thou war lest thou forsake the dekene in al tyme, in which thou lyuest in erthe."
Deuteronomy 12.20 (Wycliffe),Wycliffe,Old Testament,Deuteronomy,12,20,"Whanne thi Lord God hath alargid thi termes, as he spak to thee, and thou wolt ete fleischis, whiche thi soule desirith,"
Deuteronomy 12.21 (Wycliffe),Wycliffe,Old Testament,Deuteronomy,12,21,"forsothe if the place is fer, which thi Lord God chees, that his name be there, thou schalt sle of thin oxun, and scheep, whiche thou hast, as the Lord comaundide to thee; and thou schalt ete in thi citees as it plesith thee."
Deuteronomy 12.22 (Wycliffe),Wycliffe,Old Testament,Deuteronomy,12,22,"As a capret and hert is etun, so thou schalt ete tho; bothe a cleene man and vncleene schulen ete therof in comyn."
Deuteronomy 12.23 (Wycliffe),Wycliffe,Old Testament,Deuteronomy,12,23,"Oneli eschewe thou this, that thou ete not blood; for the blood of tho beestis is for the lijf, and therfor thou owist not ete the lijf with fleischis,"
Deuteronomy 12.24 (Wycliffe),Wycliffe,Old Testament,Deuteronomy,12,24,"but thou schalt schede as watir the blood on the erthe,"
Deuteronomy 12.25 (Wycliffe),Wycliffe,Old Testament,Deuteronomy,12,25,"that it be wel to thee, and to thi sones after thee, whanne thou hast do that, that plesith in the siyt of the Lord."
Deuteronomy 12.26 (Wycliffe),Wycliffe,Old Testament,Deuteronomy,12,26,"Sotheli thou schalt take that that thou auowidist, and halewidist to the Lord, and thou schalt come to the place which the Lord chees;"
Deuteronomy 12.27 (Wycliffe),Wycliffe,Old Testament,Deuteronomy,12,27,"and thou schalt offre thin offryngis, fleischis, and blood, on the auter of thi Lord God; thou schalt schede in the auter the blood of sacrifices; forsothe thou schalt ete the fleischis."
Deuteronomy 12.28 (Wycliffe),Wycliffe,Old Testament,Deuteronomy,12,28,"Kepe thou and here alle thingis whiche Y comaunde to thee, that it be wel to thee, and to thi sones after thee, with outen ende, whanne thou hast do that, that is good and plesaunt in the siyt of thi Lord God."
Deuteronomy 12.29 (Wycliffe),Wycliffe,Old Testament,Deuteronomy,12,29,"Whanne thi Lord God hath distryed bifor thi face folkis, to whiche thou schalt entre to welde, and thou hast weldid tho folkis, and hast dwellid in the lond of hem,"
Deuteronomy 12.30 (Wycliffe),Wycliffe,Old Testament,Deuteronomy,12,30,"be thou war lest thou sue hem, aftir that thei ben distried, whanne thou entrist, and thou seke the cerymonyes of hem, and seie, As these folkis worschipyden her goddis, so and Y schal worschipe."
Deuteronomy 12.31 (Wycliffe),Wycliffe,Old Testament,Deuteronomy,12,31,"Thou schalt not do in lijk manere to thi Lord God; for thei diden to her goddis alle abhomynaciouns whiche the Lord wlatith, and offriden her sones and douytris, and brenten with fier."
Deuteronomy 12.32 (Wycliffe),Wycliffe,Old Testament,Deuteronomy,12,32,"Do thou to the Lord this thing oneli which Y comaunde to thee, nethir adde thou ony thing, nether abate."
Deuteronomy 13.1 (Wycliffe),Wycliffe,Old Testament,Deuteronomy,13,1,"If a prophete risith in the myddis of thee, ethir he that seith hym silf to haue seyn a dreem, and he biforseith a signe and a wondur to comynge aftir,"
Deuteronomy 13.2 (Wycliffe),Wycliffe,Old Testament,Deuteronomy,13,2,"and this that he spak bifallith, and he seith to thee, Go we, and sue alien goddis, whiche thou knowist not, and serue we hem,"
Deuteronomy 13.3 (Wycliffe),Wycliffe,Old Testament,Deuteronomy,13,3,"thou schalt not here the wordis of that prophete, ether of dremere; for youre Lord God assaieth you, that he wite opynli whether ye louen hym ether nay, in al youre herte, and in al youre soule."
Deuteronomy 13.4 (Wycliffe),Wycliffe,Old Testament,Deuteronomy,13,4,"Sue ye youre Lord, and drede ye hym; kepe ye his comaundementis, and here ye the vois of hym; ye schulen serue hym, and ye schulen cleue to hym."
Deuteronomy 13.5 (Wycliffe),Wycliffe,Old Testament,Deuteronomy,13,5,"Forsothe thilke prophete, ether the feynere of dremes, schal be slayn ; for he spak that he schulde turne you awei fro youre Lord God, that ladde you out of the lond of Egipt, and ayenbouyte you fro the hous of seruage, that thilke prophete schulde make thee to erre fro the weie which thi Lord God comaundide to thee; and thou schalt do awey yuel fro the myddis of thee."
Deuteronomy 13.6 (Wycliffe),Wycliffe,Old Testament,Deuteronomy,13,6,"If thi brothir, the sone of thi modir, ether thi sone, ethir thi douyter, ether the wijf which is in thi bosum, ethir thi freend whom thou louest as thi soule, wole counsele thee, and seith priueli, Go we and serue alien goddis, whiche thou knowist not,"
Deuteronomy 13.7 (Wycliffe),Wycliffe,Old Testament,Deuteronomy,13,7,"and thi fadris, of alle the folkis in cumpas, that ben niy ether fer, fro the bigynnyng til to the ende of the lond,"
Deuteronomy 13.8 (Wycliffe),Wycliffe,Old Testament,Deuteronomy,13,8,"assente thou not to hym, nether here thou, nether thin iyen spare hym, that thou haue mercy,"
Deuteronomy 13.9 (Wycliffe),Wycliffe,Old Testament,Deuteronomy,13,9,"and hide hym, but anoon thou schalt sle hym. Thin hond be fyrst on him and aftir thee al the puple putte to hond."
Deuteronomy 13.10 (Wycliffe),Wycliffe,Old Testament,Deuteronomy,13,10,"He schal be oppressid with stoonus, and schal be slayn; for he wolde drawe thee awei fro thi Lord God, that ledde thee out of the lond of Egipt, fro the hous of seruage,"
Deuteronomy 13.11 (Wycliffe),Wycliffe,Old Testament,Deuteronomy,13,11,"that al Israel here and drede, and do no more ony thing lijk this thing."
Deuteronomy 13.12 (Wycliffe),Wycliffe,Old Testament,Deuteronomy,13,12,"If thou herist ony men seiynge in oon of thi citees, whiche thi Lord God schal yyue to thee to enhabite,"
Deuteronomy 13.13 (Wycliffe),Wycliffe,Old Testament,Deuteronomy,13,13,"The sones of Belial yeden out fro the myddis of thee, and turneden awei the dwelleris of the citee, and seiden, Go we, and serue alien goddis whiche ye knowen not,"
Deuteronomy 13.14 (Wycliffe),Wycliffe,Old Testament,Deuteronomy,13,14,"enquere thou bisili, and whanne the treuthe of the thing is biholdun diligentli, if thou fyndist that this thing is certeyn, which is seid, and that this abhominacioun is doon in werk,"
Deuteronomy 13.15 (Wycliffe),Wycliffe,Old Testament,Deuteronomy,13,15,"anoon thou schalt smyte the dwelleris of that citee bi the scharpnesse of swerd, and thou schalt do it awey, and alle thingis that ben ther ynne, til to beestis."
Deuteronomy 13.16 (Wycliffe),Wycliffe,Old Testament,Deuteronomy,13,16,"Also what euer thing of purtenaunce of houshold is, thou schalt gadere in the myddis of the stretis therof, and thou schalt brenne with that citee, so that thou waste alle thingis to thi Lord God, and it be a biriel euerlastynge; it schal no more be bildid."
Deuteronomy 13.17 (Wycliffe),Wycliffe,Old Testament,Deuteronomy,13,17,"And no thing of that cursyng schal cleue in thin hond, that the Lord be turned awei fro the yre of his strong veniaunce, and haue mercy on thee, and multiplie thee, as he swoor to thi fadris."
Deuteronomy 13.18 (Wycliffe),Wycliffe,Old Testament,Deuteronomy,13,18,"Whanne thou hast herd the vois of thi Lord God, thou schalt kepe alle hise heestis whiche Y comaunde to thee to day, that thou do that that is plesaunt in the siyt of thi Lord God."
Deuteronomy 14.1 (Wycliffe),Wycliffe,Old Testament,Deuteronomy,14,1,"Be ye the sones of youre Lord God; ye schulen not kitte you, nether ye schulen make ballidnesse,"
Deuteronomy 14.2 (Wycliffe),Wycliffe,Old Testament,Deuteronomy,14,2,"on a deed man, for thou art an hooli puple to thi Lord God, and he chees thee that thou be to hym in to a special puple, of alle folkis that ben on erthe."
Deuteronomy 14.3 (Wycliffe),Wycliffe,Old Testament,Deuteronomy,14,3,Ete ye not tho thingis that ben vncleene.
Deuteronomy 14.4 (Wycliffe),Wycliffe,Old Testament,Deuteronomy,14,4,"This is a beeste which ye schulen ete; an oxe, and a scheep, and a goet, an hert,"
Deuteronomy 14.5 (Wycliffe),Wycliffe,Old Testament,Deuteronomy,14,5,"a capret, a wielde oxe, tregelafun, that is, a beeste in parti lijk a buk of geet, and in parti liik an hert, a figarde, an ostrich, a camelioun, that is, a beeste lijk in the heed to a camel, and hath white spottis in the bodi as a parde, and is lijk an hors in the necke, and in the feet is lijc a wilde oxe, and a parde."
Deuteronomy 14.6 (Wycliffe),Wycliffe,Old Testament,Deuteronomy,14,6,"Ye schulen ete ech beeste that departith the clee in to twei partis, and chewith code."
Deuteronomy 14.7 (Wycliffe),Wycliffe,Old Testament,Deuteronomy,14,7,"Sotheli ye schulen not ete these beestis, of these that chewen code, and departen not the clee; a camel, an hare, and a cirogrille, that is, a beeste ful of prickis, and is more than an irchoun; for tho chewen code, and departen not the clee, tho schulen be vncleene to you;"
Deuteronomy 14.8 (Wycliffe),Wycliffe,Old Testament,Deuteronomy,14,8,"also a swyn, for it departith the clee, and chewith not code, schal be vncleene; ye schulen not ete the fleischis of tho, and ye schulen not touche the deed bodies."
Deuteronomy 14.9 (Wycliffe),Wycliffe,Old Testament,Deuteronomy,14,9,"Ye schulen ete these thingis, of alle that dwellen in watris; ete ye tho thingis that han fynnes and scalis;"
Deuteronomy 14.10 (Wycliffe),Wycliffe,Old Testament,Deuteronomy,14,10,"ete ye not tho thingis that ben with out fynnes and scalis, for tho ben vncleene."
Deuteronomy 14.11 (Wycliffe),Wycliffe,Old Testament,Deuteronomy,14,11,Ete ye alle clene briddis;
Deuteronomy 14.12 (Wycliffe),Wycliffe,Old Testament,Deuteronomy,14,12,"ete ye not vncleene briddis, that is, an egle, and a gripe,"
Deuteronomy 14.13 (Wycliffe),Wycliffe,Old Testament,Deuteronomy,14,13,"and an aliete, ixon, that is, a whijt brid lesse than a vultur, and is of the kynde of vultris, and a vultur, and a kite bi his kynde,"
Deuteronomy 14.14 (Wycliffe),Wycliffe,Old Testament,Deuteronomy,14,14,"and al thing of rauenys kynde,"
Deuteronomy 14.15 (Wycliffe),Wycliffe,Old Testament,Deuteronomy,14,15,"and a strucioun, and a nyyt crowe, and a lare,"
Deuteronomy 14.16 (Wycliffe),Wycliffe,Old Testament,Deuteronomy,14,16,"and an hauk bi his kynde, a fawcun,"
Deuteronomy 14.17 (Wycliffe),Wycliffe,Old Testament,Deuteronomy,14,17,"and a swan, and a siconye, and a dippere, a pursirioun, and a reremous, a cormeraunt,"
Deuteronomy 14.18 (Wycliffe),Wycliffe,Old Testament,Deuteronomy,14,18,"and a caladrie, alle in her kynde; also a lapwynke and a backe."
Deuteronomy 14.19 (Wycliffe),Wycliffe,Old Testament,Deuteronomy,14,19,"And al thing that crepith, and hath fynnes, schal be vncleene, and schal not be etun."
Deuteronomy 14.20 (Wycliffe),Wycliffe,Old Testament,Deuteronomy,14,20,"Ete ye al thing that is cleene; sotheli what euer thing is deed bi it silf, ete ye not therof."
Deuteronomy 14.21 (Wycliffe),Wycliffe,Old Testament,Deuteronomy,14,21,"Yyue thou to the pilgrym which is with ynne thi yatis, that he ete, ether sille thou to hym, for thou art the hooli puple of thi Lord God. Thou schalt not sethe a kyde in the mylk of his modir."
Deuteronomy 14.22 (Wycliffe),Wycliffe,Old Testament,Deuteronomy,14,22,Thou schalt departe the tenthe part of alle thi fruytis that comen forth in the lond bi ech yeer;
Deuteronomy 14.23 (Wycliffe),Wycliffe,Old Testament,Deuteronomy,14,23,"and thou schal ete in the siyt of thi Lord God, in the place which he chees, that his name be clepid therynne; thou schalt offre the tithe of thi wheete, wyn, and oile, and the firste gendryd thingis of thi droues, and scheep, that thou lerne to drede thi Lord God in al tyme."
Deuteronomy 14.24 (Wycliffe),Wycliffe,Old Testament,Deuteronomy,14,24,"Sotheli whanne the wei is lengere, and the place which thi Lord God chees is fer, and he hath blessid thee, and thou maist not bere alle these thingis to that place,"
Deuteronomy 14.25 (Wycliffe),Wycliffe,Old Testament,Deuteronomy,14,25,"thou schalt sille alle thingis, and schalt turne in to prijs, and thou schalt bere in thin hond, and thou schalt go to the place which thi Lord God chees;"
Deuteronomy 14.26 (Wycliffe),Wycliffe,Old Testament,Deuteronomy,14,26,"and thou schalt bie of the same money what euer thing plesith to thee, ethir of droues, ether of scheep; also thou schalt bie wyn, and sidur, and al thing that thi soule desirith; and thou schalt ete bifor thi Lord God, and thou schalt make feeste,"
Deuteronomy 14.27 (Wycliffe),Wycliffe,Old Testament,Deuteronomy,14,27,"thou, and thin hows, and the dekene which is withynne thi yatis; be thou war lest thou forsake hym, for he hath not other part in possessioun."
Deuteronomy 14.28 (Wycliffe),Wycliffe,Old Testament,Deuteronomy,14,28,"In the thridde yeer thou schalt departe another dyme of alle thingis that growen to thee in that yeer, and thou schalt kepe withynne thi yatis."
Deuteronomy 14.29 (Wycliffe),Wycliffe,Old Testament,Deuteronomy,14,29,"And the dekene schal come, whych hath noon other part nether possessioun with thee, and the pilgrym, and the fadirles, ether modirles child, and widue, that ben withynne thi yatis, schulen come, and schulen ete, and be fillid, that thi Lord God blesse thee, in alle werkis of thin hondis whiche thou schalt do."
Deuteronomy 15.1 (Wycliffe),Wycliffe,Old Testament,Deuteronomy,15,1,"In the seuenthe yeer thou schalt make remyssioun,"
Deuteronomy 15.2 (Wycliffe),Wycliffe,Old Testament,Deuteronomy,15,2,"that schal be fillid bi this ordre. To whom ony thing is dettid, ethir owid of his freend, ether neiybore, and brother, he schal not mowe axe, for it is the yeer of remyssioun of the Lord."
Deuteronomy 15.3 (Wycliffe),Wycliffe,Old Testament,Deuteronomy,15,3,Thou schalt axe of a pilgrym and comelyng; thou hast not power to axe of a citeseyn and neiybore;
Deuteronomy 15.4 (Wycliffe),Wycliffe,Old Testament,Deuteronomy,15,4,"and outerli a nedi man and begger schal not be among you, that thi Lord God blesse thee, in the lond which he schal yyue to thee in to the possessioun."
Deuteronomy 15.5 (Wycliffe),Wycliffe,Old Testament,Deuteronomy,15,5,"If netheles thou schalt here the vois of thi Lord God, and schalt kepe alle thingis whiche he comaundide, and whiche Y comaunde to dai to thee, he schal blesse thee, as he bihiyte."
Deuteronomy 15.6 (Wycliffe),Wycliffe,Old Testament,Deuteronomy,15,6,"Thou schalt leene to many folkis, and thou schalt not take borewyng of ony man; thou schalt be lord of ful many naciouns, and no man schal be lord of thee."
Deuteronomy 15.7 (Wycliffe),Wycliffe,Old Testament,Deuteronomy,15,7,"If oon of thi britheren that dwellen with ynne the yatis of thi citee, in the lond which thi Lord God schal yyue to thee, cometh to pouert, thou schalt not make hard thin herte, nether thou schalt drawe to gydere the hond,"
Deuteronomy 15.8 (Wycliffe),Wycliffe,Old Testament,Deuteronomy,15,8,"but thou schalt opene it to the pore man, and thou schalt yyue loone to which thou siest hym haue nede."
Deuteronomy 15.9 (Wycliffe),Wycliffe,Old Testament,Deuteronomy,15,9,"Be thou war lest perauenture wickid thouyt crepe priueli to thee, and thou seie in thin herte, The seuenthe yeer of remyssioun neiyeth; and thou turne awey the iyen fro thi pore brother, and thou nyle yyue to hym the loone that he axith; lest he crie ayens thee to the Lord, and it be maad to thee in to synne."
Deuteronomy 15.10 (Wycliffe),Wycliffe,Old Testament,Deuteronomy,15,10,"But thou schalt yyue to hym, and thou schalt not do ony thing falsly in releuynge hise nedis, that thi Lord God blesse thee in al tyme, and in alle thingis to whiche thou schalt sette to hond."
Deuteronomy 15.11 (Wycliffe),Wycliffe,Old Testament,Deuteronomy,15,11,"Pore men schulen not faile in the lond of thin habitacioun; therfor Y comaunde to thee, that thou opene the hond to thi brother nedi and pore, that lyuen with thee in the lond."
Deuteronomy 15.12 (Wycliffe),Wycliffe,Old Testament,Deuteronomy,15,12,"Whanne thi brothir an Ebrew man, ethir an Ebrew womman, is seeld to thee, and hath serued thee sixe yeer, in the seuenthe yeer thou schalt delyuere hym fre."
Deuteronomy 15.13 (Wycliffe),Wycliffe,Old Testament,Deuteronomy,15,13,"And thou schalt not suffre hym go awey voide, to whom thou hast yyue fredom;"
Deuteronomy 15.14 (Wycliffe),Wycliffe,Old Testament,Deuteronomy,15,14,"but thou schalt yyue lijflode in the weye, of flockis, and of cornfloor, and of thi pressour, in whiche thi Lord God hath blessid thee."
Deuteronomy 15.15 (Wycliffe),Wycliffe,Old Testament,Deuteronomy,15,15,"Haue thou mynde that also thou seruedist in the lond of Egipt, and thi Lord God delyurede thee, ether made thee free, and therfor Y comaunde now to thee."
Deuteronomy 15.16 (Wycliffe),Wycliffe,Old Testament,Deuteronomy,15,16,"Forsothe if the seruaunt seith, Y nyle go out, for he loueth thee, and thin hows, and feelith that it is wel to hym at thee, thou schalt take a nal,"
Deuteronomy 15.17 (Wycliffe),Wycliffe,Old Testament,Deuteronomy,15,17,"and thou schalt peerse his eere in the yate of thin hous, and he schal serue thee til in to the world, that is til to the iubilee, ethir fiftithe yeer; also thou schalt do in lijk maner to the handmayde."
Deuteronomy 15.18 (Wycliffe),Wycliffe,Old Testament,Deuteronomy,15,18,"Thou schalt not turne awei fro hem thin iyen, whanne thou schalt delyure hem fre, for bi the hire of an hirid man thei serueden thee bi sixe yeer; that thi Lord God blesse thee, in alle the werkis whiche thou doist."
Deuteronomy 15.19 (Wycliffe),Wycliffe,Old Testament,Deuteronomy,15,19,"Of the first gendrid thingis that ben borun in thi droues, and scheep, what euer is of male kynde, thou schalt halewe to thi Lord God. Thou schalt not worche in the firste gendrid thing of oxe, and thou schalt not clippe the firste gendrid thinges of scheep."
Deuteronomy 15.20 (Wycliffe),Wycliffe,Old Testament,Deuteronomy,15,20,"Thou schalt ete tho bi alle yeeris in the siyt of thi Lord God, thou, and thin hows, in the place which the Lord chees."
Deuteronomy 15.21 (Wycliffe),Wycliffe,Old Testament,Deuteronomy,15,21,"Sotheli if it hath a wem, ethir is crokid, ethir is blynd, ethir is foul, ethir feble in ony part, it schal not be offrid to thi Lord God;"
Deuteronomy 15.22 (Wycliffe),Wycliffe,Old Testament,Deuteronomy,15,22,"but thou schalt ete it with ynne the yatis of thi citee, bothe a cleene man and vncleene schulen ete tho in lijk maner, as a capret and an hert."
Deuteronomy 15.23 (Wycliffe),Wycliffe,Old Testament,Deuteronomy,15,23,"Onely thou schalt kepe this, that thou ete not the blood of tho, but schede out as watir in to erthe."
Deuteronomy 16.1 (Wycliffe),Wycliffe,Old Testament,Deuteronomy,16,1,"Kepe thou the monethe of newe fruytis, and of the bigynnyng of somer, that thou make pask to thi Lord God; for in this monethe thi Lord God ledde thee out of Egipt in the nyyt."
Deuteronomy 16.2 (Wycliffe),Wycliffe,Old Testament,Deuteronomy,16,2,"And thou schalt offre pask to thi Lord God, of scheep and of oxun, in the place which thi Lord God chees, that his name dwelle there."
Deuteronomy 16.3 (Wycliffe),Wycliffe,Old Testament,Deuteronomy,16,3,"Thou schalt not ete ther ynne breed diyt with sourdouy; in seuene daies thou schalt ete breed of affliccioun, with out sourdouy, for in drede thou yedist out of Egipt, that thou haue mynde of the dai of thi goyng out of Egipt, in alle the daies of thi lijf."
Deuteronomy 16.4 (Wycliffe),Wycliffe,Old Testament,Deuteronomy,16,4,"No thing diyt with sourdouy schal appere in alle thi termes by seuene daies, and of the fleischis of that that is offrid in the euentid, schal not dwelle in the firste dai in the morewtid."
Deuteronomy 16.5 (Wycliffe),Wycliffe,Old Testament,Deuteronomy,16,5,"Thou schalt not mow offre pask in ech of thi citees whiche thi Lord God schal yyue to thee,"
Deuteronomy 16.6 (Wycliffe),Wycliffe,Old Testament,Deuteronomy,16,6,"but in the place which thi Lord God chees, that his name dwelle there; thou schalt offre pask in the euentid, at the goyng doun of the sunne, whanne thou yedist out of Egipt."
Deuteronomy 16.7 (Wycliffe),Wycliffe,Old Testament,Deuteronomy,16,7,"And thou schalt sethe, and ete, in the place which thi Lord God hath chose, and thou schalt rise in the morewtid of the secunde dai, and thou schalt go in to thi tabernaclis."
Deuteronomy 16.8 (Wycliffe),Wycliffe,Old Testament,Deuteronomy,16,8,"Bi sixe daies thou schalt ete therf breed; and in the seuenthe dai, for it is the gaderyng of thi Lord God, thou schalt not do werk."
Deuteronomy 16.9 (Wycliffe),Wycliffe,Old Testament,Deuteronomy,16,9,"Thou schalt noumbre to thee seuene woukis, fro that dai in which thou settidist a sikil in to the corn;"
Deuteronomy 16.10 (Wycliffe),Wycliffe,Old Testament,Deuteronomy,16,10,"and thou schalt halewe the feeste dai of woukis to thi Lord God, a wilful offryng of thyn hond, which thou schalt offre by the blessing of thi Lord God."
Deuteronomy 16.11 (Wycliffe),Wycliffe,Old Testament,Deuteronomy,16,11,"And thou schalt ete bifore thi Lord God, thou, and thi sone, and thi douytir, and thi seruaunt, and thin handmayde, and the dekene which is with ynne thi yatis, and the comelynge, and the fadirles ethir modirles child, and the widue, that dwellen with you, in the place which thi Lord God chees that his name dwelle there."
Deuteronomy 16.12 (Wycliffe),Wycliffe,Old Testament,Deuteronomy,16,12,"And thou schalt haue mynde for thou were seruaunt in Egipt, and thou schalt kepe and do tho thingis that ben comaundid."
Deuteronomy 16.13 (Wycliffe),Wycliffe,Old Testament,Deuteronomy,16,13,"And thou schalt halewe the solempnytee of tabernaclis bi seuene daies, whanne thou hast gaderid thi fruytis of the cornfloor, and pressour."
Deuteronomy 16.14 (Wycliffe),Wycliffe,Old Testament,Deuteronomy,16,14,"And thou schalt ete in thi feeste dai, thou, and thi sone, and douytir, and thi seruaunt, and handmayde, also the dekene, and comelyng, and the fadirles ether modirles child, and the widewe, that ben with ynne thi yatis, schulen ete."
Deuteronomy 16.15 (Wycliffe),Wycliffe,Old Testament,Deuteronomy,16,15,"Bi seuene daies thou schalt halewe feestis to thi Lord God, in the place which the Lord chees; and thi Lord God schal blesse thee, in alle thi fruytis, and in al the werk of thin hondis, and thou schalt be in gladnesse."
Deuteronomy 16.16 (Wycliffe),Wycliffe,Old Testament,Deuteronomy,16,16,"In thre tymes bi the yeer al thi male kynde schal appere in the siyt of thi Lord, in the place which he chees, in the solempnyte of therf looues, and in the solempnyte of woukis, and in the solempnyte of tabernaclis. A man schal not appere voide bifor the Lord;"
Deuteronomy 16.17 (Wycliffe),Wycliffe,Old Testament,Deuteronomy,16,17,"but ech man schal offre vpe this that he hath, bi the blessyng of his Lord God, which he yaf to that man."
Deuteronomy 16.18 (Wycliffe),Wycliffe,Old Testament,Deuteronomy,16,18,"Thou schalt ordeyne iugis, and maystris, in alle thi yatis whiche thi Lord God schal yyue to thee, bi ech of thi lynagis, that thei deme the puple bi iust doom,"
Deuteronomy 16.19 (Wycliffe),Wycliffe,Old Testament,Deuteronomy,16,19,"and bowe not in to the tother part for fauour, ethir yifte ayens equete. Thou schalt not take persoone nether yiftis, for whi yiftis blynden the iyen of wise men, and chaungen the wordis of iust men."
Deuteronomy 16.20 (Wycliffe),Wycliffe,Old Testament,Deuteronomy,16,20,"Thou schalt pursue iustli that that is iust, that thou lyue and welde the lond which thi Lord God schal yyue to thee."
Deuteronomy 16.21 (Wycliffe),Wycliffe,Old Testament,Deuteronomy,16,21,"Thou schalt not plaunte a wode, and ech tre bi the auter of thi Lord God;"
Deuteronomy 16.22 (Wycliffe),Wycliffe,Old Testament,Deuteronomy,16,22,"nether thou schalt make to thee, and ordeyne an ymage; whiche thingis thi Lord God hatith."
Deuteronomy 17.1 (Wycliffe),Wycliffe,Old Testament,Deuteronomy,17,1,"Thou schalt not offre to thi Lord God an oxe and a scheep in which is a wem, ether ony thing of vice, for it is abhominacioun to thi Lord God."
Deuteronomy 17.2 (Wycliffe),Wycliffe,Old Testament,Deuteronomy,17,2,"And whanne a man ether a womman, that doon yuel in the siyte of thi Lord God, ben foundun at thee, with ynne oon of thi yatis whiche thi Lord God schal yyue to thee, and thei breken the couenaunt of God,"
Deuteronomy 17.3 (Wycliffe),Wycliffe,Old Testament,Deuteronomy,17,3,"that thei go and serue alien goddis, and worschipe hem, the sunne, and moone, and al the knyythod of heuene, whiche thingis Y comaundide not;"
Deuteronomy 17.4 (Wycliffe),Wycliffe,Old Testament,Deuteronomy,17,4,"and this is teld to thee, and thou herist, and enquerist diligentli, and fyndist that it is soth, and abhomynacioun is doon in Israel;"
Deuteronomy 17.5 (Wycliffe),Wycliffe,Old Testament,Deuteronomy,17,5,"thou schalt lede out the man and the womman, that diden a moost cursid thing, to the yatis of thy citee, and thei schulen be oppressid with stoonus."
Deuteronomy 17.6 (Wycliffe),Wycliffe,Old Testament,Deuteronomy,17,6,"He that schal be slayn, schal perische in the mouth of tweyne, ethir of thre witnessis; no man be slayn, for o man seith witnessyng ayens hym."
Deuteronomy 17.7 (Wycliffe),Wycliffe,Old Testament,Deuteronomy,17,7,"The hond of witnessis schal first sle hym, and the last hond of the tothir puple schal be sent, that thou do awei yuel fro the myddis of thee."
Deuteronomy 17.8 (Wycliffe),Wycliffe,Old Testament,Deuteronomy,17,8,"If thou perseyuest, that hard and douteful doom is at thee, bitwixe blood and blood, cause and cause, lepre and not lepre, and thou seest that the wordis of iugis with ynne thi yatis ben dyuerse; rise thou, and stie to the place which thi Lord God hath choose;"
Deuteronomy 17.9 (Wycliffe),Wycliffe,Old Testament,Deuteronomy,17,9,"and thou schalt come to the preestis of the kyn of Leuy, and to the iuge which is in that tyme, and thou schalt axe of hem, whiche schulen schewe to thee the treuthe of doom."
Deuteronomy 17.10 (Wycliffe),Wycliffe,Old Testament,Deuteronomy,17,10,"And thou schalt do, what euer thing thei seien, that ben souereyns in the place which the Lord chees, and techen thee bi the lawe of the Lord;"
Deuteronomy 17.11 (Wycliffe),Wycliffe,Old Testament,Deuteronomy,17,11,"thou schalt sue the sentence of hem; thou schalt not bowe to the riyt side, ether to the lefte."
Deuteronomy 17.12 (Wycliffe),Wycliffe,Old Testament,Deuteronomy,17,12,"Forsothe that man schal die, which is proud, and nyle obeie to the comaundement of the preest, that mynystrith in that tyme to thi Lord God, and to the sentence of iuge, and thou schalt do awei yuel fro the myddis of Israel;"
Deuteronomy 17.13 (Wycliffe),Wycliffe,Old Testament,Deuteronomy,17,13,"and al the puple schal here, and drede, that no man fro thennus forth bolne with pride."
Deuteronomy 17.14 (Wycliffe),Wycliffe,Old Testament,Deuteronomy,17,14,"Whanne thou hast entrid in to the lond, which thi Lord God schal yyue to thee, and weldist it, and dwellist therynne, and seist, Y schal ordeyne a kyng on me, as alle naciouns bi cumpas han;"
Deuteronomy 17.15 (Wycliffe),Wycliffe,Old Testament,Deuteronomy,17,15,"thou schalt ordeyne hym, whom thi Lord God chesith of the noumbre of thi brethren. Thou schalt not mow make king a man of anothir folk, which man is not thi brother."
Deuteronomy 17.16 (Wycliffe),Wycliffe,Old Testament,Deuteronomy,17,16,"And whanne the king is ordeyned, he schal not multiplie horsis to hym, nethir he schal lede ayen the puple in to Egipt, nethir he schal be reisid bi the noumbre of knyytis, moost sithen the Lord comaundide to you, that ye turne no more ayen bi the same weie."
Deuteronomy 17.17 (Wycliffe),Wycliffe,Old Testament,Deuteronomy,17,17,"The kyng schal not haue ful many wyues, that drawen his soule to ouer myche fleischlynesse, nether he schal haue grete burthuns of siluer and of gold."
Deuteronomy 17.18 (Wycliffe),Wycliffe,Old Testament,Deuteronomy,17,18,"Forsothe after that he hath sete in the trone of his rewme, he schal write to himsilf the deuteronomy of this lawe in a volym ether book, and he schal take a saumpler at preestis of the kyn of Leuy;"
Deuteronomy 17.19 (Wycliffe),Wycliffe,Old Testament,Deuteronomy,17,19,"and he schal haue it with hym, and he schal rede it in alle the daies of his lijf, that he lerne to drede his Lord God, and to kepe hise wordis and cerymonyes, that ben comaundid in the lawe;"
Deuteronomy 17.20 (Wycliffe),Wycliffe,Old Testament,Deuteronomy,17,20,"nether his herte be reisid in to pride on hise brithren, nether bowe he in to the riyt side, ether left side, that he regne long tyme, he and hise sones on Israel."
Deuteronomy 18.1 (Wycliffe),Wycliffe,Old Testament,Deuteronomy,18,1,"Preestis and dekenes, and alle men that ben of the same lynage, schulen not haue part and eritage with the tother puple of Israel, for thei schulen ete the sacrifices of the Lord, and the offryngis of hym;"
Deuteronomy 18.2 (Wycliffe),Wycliffe,Old Testament,Deuteronomy,18,2,"and thei schulen not take ony othir thing of the possessioun of her britheren; for the Lord hym silf is the eritage of hem, as he spak to hem."
Deuteronomy 18.3 (Wycliffe),Wycliffe,Old Testament,Deuteronomy,18,3,"This schal be the doom of preestis of the puple, and of hem that offren sacrifices; whether thei offren an oxe, ether a scheep, thei schulen yyue to the preest the schuldre, and the paunche, the firste fruytis of wheete,"
Deuteronomy 18.4 (Wycliffe),Wycliffe,Old Testament,Deuteronomy,18,4,"and of wyn, and of oile, and a part of wollis of the scheryng of scheep."
Deuteronomy 18.5 (Wycliffe),Wycliffe,Old Testament,Deuteronomy,18,5,"For thi Lord God chees hym of alle thi lynagis, that he stonde and mynystre to the name of the Lord, he and hise sones, with outen ende."
Deuteronomy 18.6 (Wycliffe),Wycliffe,Old Testament,Deuteronomy,18,6,"If a dekene goith out of oon of thi citees of al Israel, in which he dwellith, and wole come and desirith the place which the Lord chees,"
Deuteronomy 18.7 (Wycliffe),Wycliffe,Old Testament,Deuteronomy,18,7,"he schal mynystre in the name of his Lord God as alle hise britheren dekenes, that schulen stonde in that tyme byfore the Lord."
Deuteronomy 18.8 (Wycliffe),Wycliffe,Old Testament,Deuteronomy,18,8,"He schal take the same part of meetis, which and othere dekenes schulen take; outakun that that is due to hym in his citee, bi successioun ethir eritage of fadir."
Deuteronomy 18.9 (Wycliffe),Wycliffe,Old Testament,Deuteronomy,18,9,"Whanne thou hast entrid in to the lond which thi Lord God schal yyue to thee, be thou war lest thou wole sue abhomynaciouns of tho folkis;"
Deuteronomy 18.10 (Wycliffe),Wycliffe,Old Testament,Deuteronomy,18,10,"noon be foundun in thee that clensith his sone, ether his douytir, and ledith bi the fier, ethir that axith questiouns of dyuynouris that dyuynen aboute the auteris, and that taketh hede to dremes and chiteryng of bryddis; nethir ony wicche be,"
Deuteronomy 18.11 (Wycliffe),Wycliffe,Old Testament,Deuteronomy,18,11,"nethir an enchauntere, that is, that disseyueth mennus iyen that a thing seme that is not; nether a man take counsel at hem that han a feend spekynge in the wombe, nether take counsel at false dyuynouris nethir seke of deed men the treuthe."
Deuteronomy 18.12 (Wycliffe),Wycliffe,Old Testament,Deuteronomy,18,12,"For the Lord hath abhomynacioun of alle these thingis, and for siche wickidnessis he schal do awei hem in thin entryng."
Deuteronomy 18.13 (Wycliffe),Wycliffe,Old Testament,Deuteronomy,18,13,"Thou schalt be perfit and without filthe, with thi Lord God."
Deuteronomy 18.14 (Wycliffe),Wycliffe,Old Testament,Deuteronomy,18,14,"These hethen men, the lond of whiche thou schalt welde, heren hem that worchen bi chiteryng of briddis, and false dyuynouris; forsothe thou art tauyt in other maner of thi Lord God."
Deuteronomy 18.15 (Wycliffe),Wycliffe,Old Testament,Deuteronomy,18,15,"Thi Lord God schal reise a prophete of thi folk and of thi britheren as me, thou schalt here hym;"
Deuteronomy 18.16 (Wycliffe),Wycliffe,Old Testament,Deuteronomy,18,16,"as thou axidist of thi Lord God in Oreb, whanne the cumpany was gaderid, and thou seidist, Y schal no more here the vois of my Lord God, and Y schal no more se this grettiste fier, lest Y die."
Deuteronomy 18.17 (Wycliffe),Wycliffe,Old Testament,Deuteronomy,18,17,"And the Lord seide to me, Thei spaken wel alle thingis."
Deuteronomy 18.18 (Wycliffe),Wycliffe,Old Testament,Deuteronomy,18,18,"Y schal reise to hem a prophete, lijk thee, of the myddis of her britheren, and Y schal putte my wordis in his mouth, and he schal speke to hem alle thingis, whiche I schal comaunde to him."
Deuteronomy 18.19 (Wycliffe),Wycliffe,Old Testament,Deuteronomy,18,19,"Forsothe Y schal be vengere of that man, that nyle here the wordis of hym, whiche he schal speke in my name."
Deuteronomy 18.20 (Wycliffe),Wycliffe,Old Testament,Deuteronomy,18,20,"Sotheli a prophete schal be slayn, which is bischrewid with pride, and wole speke in my name tho thingis, whiche Y comaundide not to hym, that he schulde seie, ethir bi the name of alien goddis."
Deuteronomy 18.21 (Wycliffe),Wycliffe,Old Testament,Deuteronomy,18,21,"That if thou answerist bi pryuy thouyt, Hou may Y vndirstonde the word, which the Lord spak not? thou schalt haue this signe,"
Deuteronomy 18.22 (Wycliffe),Wycliffe,Old Testament,Deuteronomy,18,22,"The Lord spak not this thing which thilke prophete biforseid in the name of the Lord, and it bifallith not, but the prophete feynede bi the pride of his soule, and therfor thou schalt not drede hym."
Deuteronomy 19.1 (Wycliffe),Wycliffe,Old Testament,Deuteronomy,19,1,"Whanne thi Lord God hath distried the folkis, whose lond he schal yyue to thee, and thou hast weldid it, and hast dwellid in the citees and housis therof;"
Deuteronomy 19.2 (Wycliffe),Wycliffe,Old Testament,Deuteronomy,19,2,thou schalt departe thre citees to thee in the myddis of the lond which thi Lord God schal yyue to thee into possessioun.
Deuteronomy 19.3 (Wycliffe),Wycliffe,Old Testament,Deuteronomy,19,3,"Thou schalt make redi diligentli the weye, and thou schalt departe euenly in to thre partis al the prouynce of thi lond, that he that is exilid for mansleyng, haue of nyy whidur he may ascape."
Deuteronomy 19.4 (Wycliffe),Wycliffe,Old Testament,Deuteronomy,19,4,"This schal be the lawe of a mansleere fleynge, whos lijf schal be kept. If a man smytith vnwityngli his neiybore, and which is preuyd to haue not had ony hatered ayens hym yistirdai and the thridde dai agoon,"
Deuteronomy 19.5 (Wycliffe),Wycliffe,Old Testament,Deuteronomy,19,5,"but to haue go sympli with hym in to the wode to hewe doun trees, and in the fellyng doun of trees the axe fleeth fro the hond, and the yrun slidith fro the helue, and smytith, and sleeth his freend; this man schal flee to oon of the forseid citees, and schal lyue;"
Deuteronomy 19.6 (Wycliffe),Wycliffe,Old Testament,Deuteronomy,19,6,"lest perauenture the next kynesman of hym, whos blood is sched out, be prickid with sorewe, and pursue, and take hym, if the weie is lengere, and smyte the lijf of hym which is not gilti of deeth; for it is schewid that he hadde not ony hatered bifore ayens hym that is slayn."
Deuteronomy 19.7 (Wycliffe),Wycliffe,Old Testament,Deuteronomy,19,7,"Therfor Y comaunde to thee, that thou departe thre citees of euene space bitwixe hem silf."
Deuteronomy 19.8 (Wycliffe),Wycliffe,Old Testament,Deuteronomy,19,8,"Forsothe whanne thi Lord God hath alargid thi termes, as he swoor to thi fadris, and hath youe to thee al the lond which he bihiyte to hem; if netheles thou kepist hise comaundementis,"
Deuteronomy 19.9 (Wycliffe),Wycliffe,Old Testament,Deuteronomy,19,9,"and doist tho thingis whiche Y comaunde to thee to day, that thou loue thi Lord God, and go in hise weies in al tyme, thou schalt adde to thee thre othere citees, and thou schalt double the noumbre of the forseid citees,"
Deuteronomy 19.10 (Wycliffe),Wycliffe,Old Testament,Deuteronomy,19,10,"that gilteles blood be not sched out in the myddis of the lond which thi Lord God schal yyue to thee to haue in possessioun, lest thou be gilti of blood."
Deuteronomy 19.11 (Wycliffe),Wycliffe,Old Testament,Deuteronomy,19,11,"Forsothe if ony man hatith his neiybore, and settith aspies, ether tresouns, to his lijf, and risith, and smytith him, and he is deed, and he fleeth to oon of the forseid citees,"
Deuteronomy 19.12 (Wycliffe),Wycliffe,Old Testament,Deuteronomy,19,12,"the eldere men of that citee schulen sende, and thei schulen take hym fro the place of refuyt; and thei schulen bitake hym in to the hond of the nexte kynesman of hym, whos blood is sched out,"
Deuteronomy 19.13 (Wycliffe),Wycliffe,Old Testament,Deuteronomy,19,13,"and he schal die, and thou schalt not haue mercy on hym; and thou schalt do awey gilti blood fro Israel, that it be wel to thee."
Deuteronomy 19.14 (Wycliffe),Wycliffe,Old Testament,Deuteronomy,19,14,"Thou schalt not take, and turne ouer the termes of thi neiybore, which the formere men settiden in thi possessioun, which thi Lord God schal yyue to thee in the lond, which lond thou schalt take to be weldid."
Deuteronomy 19.15 (Wycliffe),Wycliffe,Old Testament,Deuteronomy,19,15,"O witnesse schal not stonde ayens ony man, what euer thing it is of synne and of wickidnesse; but ech word schal stonde in the mouth of tweyne ethir of thre witnessis."
Deuteronomy 19.16 (Wycliffe),Wycliffe,Old Testament,Deuteronomy,19,16,"If a fals witnesse stondith ayens a man, and accusith hym of brekyng of the lawe, bothe,"
Deuteronomy 19.17 (Wycliffe),Wycliffe,Old Testament,Deuteronomy,19,17,"of whiche the cause is, schulen stonde bifor the Lord, in the siyt of preestis, and of iugis, that ben in tho daies."
Deuteronomy 19.18 (Wycliffe),Wycliffe,Old Testament,Deuteronomy,19,18,"And whanne thei sekynge moost diligentli han founde that the fals witnesse seide a leesyng ayens his brothir,"
Deuteronomy 19.19 (Wycliffe),Wycliffe,Old Testament,Deuteronomy,19,19,"thei schulen yelde to hym, as he thouyte to do to his brother; and thou schalt do awey yuel fro the myddis of thee, that othere men here,"
Deuteronomy 19.20 (Wycliffe),Wycliffe,Old Testament,Deuteronomy,19,20,"and haue drede, and be no more hardi to do siche thingis."
Deuteronomy 19.21 (Wycliffe),Wycliffe,Old Testament,Deuteronomy,19,21,"Thou schalt not haue mercy on hym, but thou schalt axe lijf for lijf, iye for iye, tooth for tooth, hond for hond, foot for foot."
Deuteronomy 20.1 (Wycliffe),Wycliffe,Old Testament,Deuteronomy,20,1,"If thou goist out to batel ayens thin enemyes, and seest multitude of knyytis, and charis, and grettere multitude of the aduersarie oost than thou hast, thou schalt not drede hem; for thi Lord God is with thee, that ledde thee out of the lond of Egipt."
Deuteronomy 20.2 (Wycliffe),Wycliffe,Old Testament,Deuteronomy,20,2,"Sotheli whanne the batel neiyeth now, the preest schal stonde bifor the scheltrun, and thus he schal speke to the puple,"
Deuteronomy 20.3 (Wycliffe),Wycliffe,Old Testament,Deuteronomy,20,3,"Thou, Israel, here to dai, ye han batel ayens youre enemyes; youre herte drede not, nyle ye drede; nyle ye yyue stede, drede ye not hem;"
Deuteronomy 20.4 (Wycliffe),Wycliffe,Old Testament,Deuteronomy,20,4,"for youre Lord God is in the myddis of you, and he schal fiyte for you ayens aduersaries, that he delyuere you fro perel."
Deuteronomy 20.5 (Wycliffe),Wycliffe,Old Testament,Deuteronomy,20,5,"Also the duykis schulen crie bi alle cumpanyes, while the oost schal here, Who is a man that bildide a newe hows, and halewide not it? go he and turne ayen into his hows, lest perauenture he die in batel, and another man halewe it."
Deuteronomy 20.6 (Wycliffe),Wycliffe,Old Testament,Deuteronomy,20,6,"Who is a man that plauntide a vyner, and not yit made it to be comyn, and of which it is leeueful to alle men to ete? go he, and turne ayen in to his hows, lest perauenture he die in batel, and anothir man be set in his office."
Deuteronomy 20.7 (Wycliffe),Wycliffe,Old Testament,Deuteronomy,20,7,"Who is a man that spowside a wijf, and took not hir bi fleischli knowyng? go he, and turne ayen in to his hows, lest perauenture he die in batel, and anothir man take hir."
Deuteronomy 20.8 (Wycliffe),Wycliffe,Old Testament,Deuteronomy,20,8,"Whanne these thingis ben seid, thei schulen adde othere thingis, and schulen speke to the peple, Who is a ferdful man, and of gastful herte? go he, and turne ayen in to his hows, lest he make the hertis of his britheren for to drede, as he is agast bi drede."
Deuteronomy 20.9 (Wycliffe),Wycliffe,Old Testament,Deuteronomy,20,9,"And whanne the duykis of the oost ben stille, and han maad ende of speking, ech of the princis and cheuenteyns of the oost schal make redie his cumpeneyes to batel."
Deuteronomy 20.10 (Wycliffe),Wycliffe,Old Testament,Deuteronomy,20,10,"If ony tyme thou schalt go to a citee to ouercome it, first thou schalt profire pees to it."
Deuteronomy 20.11 (Wycliffe),Wycliffe,Old Testament,Deuteronomy,20,11,"If the citee resseyueth, and openeth to thee the yatis, al the puple that is ther ynne schal be saued, and schal serue thee vndur tribut."
Deuteronomy 20.12 (Wycliffe),Wycliffe,Old Testament,Deuteronomy,20,12,"Sotheli if they nylen make boond of pees, and bigynnen batel ayens thee, thou schalt fiyte ayens it."
Deuteronomy 20.13 (Wycliffe),Wycliffe,Old Testament,Deuteronomy,20,13,"And whanne thi Lord God hath bitake it in thin hond, thou schalt smyte bi the scharpnesse of swerd al thing of male kynde which is ther ynne,"
Deuteronomy 20.14 (Wycliffe),Wycliffe,Old Testament,Deuteronomy,20,14,"with out wymmen, and yonge children, beestis and othere thingis that ben in the citee. Thou schalt departe al the prey to the oost, and thou schalt ete of the spuylis of thin enemyes, whiche spuylis thi Lord God yaf to thee."
Deuteronomy 20.15 (Wycliffe),Wycliffe,Old Testament,Deuteronomy,20,15,"Thus thou schalt do to alle the citees, that ben ful fer fro thee, and ben not of these citees which thou schalt take in to possessioun."
Deuteronomy 20.16 (Wycliffe),Wycliffe,Old Testament,Deuteronomy,20,16,"Sotheli of these citees that schulen be youun to thee, thou schalt not suffre eny to lyue,"
Deuteronomy 20.17 (Wycliffe),Wycliffe,Old Testament,Deuteronomy,20,17,"but thou schalt sle bi the scharpnesse of swerd; that is to seie, Ethei, and Ammorrey, and Cananei, Ferezei, Euey, and Jebusei, as thi Lord God comaundide to thee;"
Deuteronomy 20.18 (Wycliffe),Wycliffe,Old Testament,Deuteronomy,20,18,"lest perauenture thei techen you to do alle abhomynaciouns, whiche thei wrouyten to her goddis, and ye doon synne ayens youre Lord God."
Deuteronomy 20.19 (Wycliffe),Wycliffe,Old Testament,Deuteronomy,20,19,"Whanne thou hast bisegid a citee in myche tyme, and hast cumpassid with strengthingis that thou ouercome it, thou schalt not kitte doun trees, of whiche me may ete, nether thou schalt waste the cuntrey bi cumpas with axis; for it is a tree, and not man, nether it may encresse the noumbre of fiyteris ayens thee."
Deuteronomy 20.20 (Wycliffe),Wycliffe,Old Testament,Deuteronomy,20,20,"Forsothe if onye ben not appil trees, but of the feeld, and ben able in to othere vsis, kitte doun, and make thou engynes, til thou take the citee that fiytith ayens thee."
Deuteronomy 21.1 (Wycliffe),Wycliffe,Old Testament,Deuteronomy,21,1,"Whanne the careyn of a man slayn is foundun in the lond which thi Lord God schal yyue to thee, and the gilti of sleyng is vnknowun,"
Deuteronomy 21.2 (Wycliffe),Wycliffe,Old Testament,Deuteronomy,21,2,"the grettere men in birthe and thi iugis schulen go out, and schulen mete fro the place of the careyn the spaces of alle citees bi cumpas;"
Deuteronomy 21.3 (Wycliffe),Wycliffe,Old Testament,Deuteronomy,21,3,"and the eldre men of that citee, which thei seen to be neer than othere, schulen take of the droue a cow calf, that drow not yok, nether kittide the erthe with a schar;"
Deuteronomy 21.4 (Wycliffe),Wycliffe,Old Testament,Deuteronomy,21,4,"and thei schulen lede that cow calf to a scharp valey, and ful of stoonys, that was neuere erid, nether resseyuede seed; and in that valey thei schulen kitte the heed of the cow calf."
Deuteronomy 21.5 (Wycliffe),Wycliffe,Old Testament,Deuteronomy,21,5,"And the preestis, the sones of Leuy, schulen neiye, whiche thi Lord God chees, that thei mynystre to hym, and blesse in his name, and al the cause hange at the word of hem; and what euer thing is cleene ethir vncleene, be demed."
Deuteronomy 21.6 (Wycliffe),Wycliffe,Old Testament,Deuteronomy,21,6,"And the grettere men in birthe of that citee schulen come to the slayn man, and thei schulen waische her hondis on the cow calf, that was slayn in the valei;"
Deuteronomy 21.7 (Wycliffe),Wycliffe,Old Testament,Deuteronomy,21,7,"and thei schulen seie, Oure hondis schedden not out this blood, nether oure iyen sien."
Deuteronomy 21.8 (Wycliffe),Wycliffe,Old Testament,Deuteronomy,21,8,"Lord, be mercyful to thi puple Israel, whom thou ayen brouytist, and arette thou not innocent blood in the myddis of thi puple Israel. And the gilt of blood schal be don awey fro hem."
Deuteronomy 21.9 (Wycliffe),Wycliffe,Old Testament,Deuteronomy,21,9,"Forsothe thou schalt be alien fro the blood of the innocent which is sched, whanne thou hast do that that the Lord comaundide."
Deuteronomy 21.10 (Wycliffe),Wycliffe,Old Testament,Deuteronomy,21,10,"If thou goist out to batel ayens thin enemyes, that thi Lord God bitakith hem in thin hond, and thou ledist prisoneris,"
Deuteronomy 21.11 (Wycliffe),Wycliffe,Old Testament,Deuteronomy,21,11,"and thou seest in the noumbre of prisounneris a fair womman, and thou louest hir, and wole haue hir to wijf,"
Deuteronomy 21.12 (Wycliffe),Wycliffe,Old Testament,Deuteronomy,21,12,"thou schalt brynge hir in to thin hows; which womman schal schaue the heer, and schal kitte the nailes aboute, and sche schal putte awei the clooth,"
Deuteronomy 21.13 (Wycliffe),Wycliffe,Old Testament,Deuteronomy,21,13,"wher ynne sche was takun, and sche schal sitte in thin hows, and schal biwepe hir fadir and modir o monethe; and aftirward thou schalt entre to hir, and schalt sleepe with hir, and sche schal be thi wijf."
Deuteronomy 21.14 (Wycliffe),Wycliffe,Old Testament,Deuteronomy,21,14,"But if aftirward sche sittith not in thi soule, that is, plesith not thi wille, thou schalt delyuere hir fre, nethir thou schalt mowe sille hir for money, nether oppresse bi power, for thou madist hir lowe."
Deuteronomy 21.15 (Wycliffe),Wycliffe,Old Testament,Deuteronomy,21,15,"If a man hath twey wyues, oon loued, and the tothir hateful, and he gendrith of hir fre children, and the sone of the hateful wijf is the firste gendrid,"
Deuteronomy 21.16 (Wycliffe),Wycliffe,Old Testament,Deuteronomy,21,16,"and the man wole departe the catel bitwixe hise sones, he schal not mowe make the sone of the loued wijf the firste gendrid, and sette bifor the sone of the hateful wijf,"
Deuteronomy 21.17 (Wycliffe),Wycliffe,Old Testament,Deuteronomy,21,17,"but he schal knowe the sone of the hateful wijf the firste gendrid, and he schal yyue to that sone alle thingis double of tho thingis that he hath; for this sone is the begynnyng of his fre children, and the firste gendrid thingis ben due to hym."
Deuteronomy 21.18 (Wycliffe),Wycliffe,Old Testament,Deuteronomy,21,18,"If a man gendrith a sone rebel, and ouerthewert, which herith not the comaundement of fadir and modir, and he is chastisid,"
Deuteronomy 21.19 (Wycliffe),Wycliffe,Old Testament,Deuteronomy,21,19,"and dispisith to obei, thei schulen take hym, and schulen lede to the eldre men of that citee, and to the yate of doom;"
Deuteronomy 21.20 (Wycliffe),Wycliffe,Old Testament,Deuteronomy,21,20,"and thei schulen seie to hem, This oure sone is ouerthewert and rebel; he dispisith to here oure monestyngis, ethir heestis, he yyueth tent to glotonyes, and letcherie, and feestis."
Deuteronomy 21.21 (Wycliffe),Wycliffe,Old Testament,Deuteronomy,21,21,"The puple of the citee schal oppresse hym with stoonus, and he schal die, that ye do awei yuel fro the myddis of you, and that al Israel here, and drede."
Deuteronomy 21.22 (Wycliffe),Wycliffe,Old Testament,Deuteronomy,21,22,"Whanne a man doith a synne which is worthi to be punyschid bi deeth, and he is demed to deeth, and is hangid in a iebat,"
Deuteronomy 21.23 (Wycliffe),Wycliffe,Old Testament,Deuteronomy,21,23,"his careyn schal not dwelle in the tre, but it schal be biried in the same dai; for he that hangith in the cros is cursid of God, and thou schalt not defoule thi lond which thi Lord God yaf thee in to possessioun."
Deuteronomy 22.1 (Wycliffe),Wycliffe,Old Testament,Deuteronomy,22,1,"Thou schalt not se thi brotheris oxe, ethir scheep, errynge, and schalt passe, but thou schalt brynge ayen to thi brother."
Deuteronomy 22.2 (Wycliffe),Wycliffe,Old Testament,Deuteronomy,22,2,"And if thi brother is not nyy, nether thou knowist hym, thou schalt lede tho beestis in to thin hows, and tho schulen be at thee, as long as thi brother sekith tho, and til he resseyue hem."
Deuteronomy 22.3 (Wycliffe),Wycliffe,Old Testament,Deuteronomy,22,3,"In lijk maner thou schalt do of the asse, and clooth, and of ech thing of thi brother, that was lost; if thou fyndist it, be thou not necgligent as of an alien thing."
Deuteronomy 22.4 (Wycliffe),Wycliffe,Old Testament,Deuteronomy,22,4,"If thou seest that the asse, ethir oxe of thi brothir felde in the weye, thou schalt not dispise, but thou schalt reise with hym."
Deuteronomy 22.5 (Wycliffe),Wycliffe,Old Testament,Deuteronomy,22,5,"A womman schal not be clothid in a mannys clooth, nether a man schal vse a wommannys cloth; for he that doith thes thingis is abhomynable bifor God. If thou goist in the weie,"
Deuteronomy 22.6 (Wycliffe),Wycliffe,Old Testament,Deuteronomy,22,6,"and fyndist a nest of a brid in a tree, ethir in the erthe, and fyndist the modir sittynge on the briddis ethir eyrun, thou schalt not holde the modir with the children, but thou schalt suffre the modir go,"
Deuteronomy 22.7 (Wycliffe),Wycliffe,Old Testament,Deuteronomy,22,7,"and schalt holde the sones takun, that it be wel to thee, and thou lyue in long tyme. Whanne thou bildist a newe hows,"
Deuteronomy 22.8 (Wycliffe),Wycliffe,Old Testament,Deuteronomy,22,8,"thou schalt make a wal of the roof bi cumpas, lest blood be sched out in thin hows, and thou be gilti, if another man slidith, and falle in to a dich."
Deuteronomy 22.9 (Wycliffe),Wycliffe,Old Testament,Deuteronomy,22,9,"Thou schalt not sowe thi vyner of another seed, lest bothe the seed which thou hast sowe, and tho thingis that comen forth of the vyner, ben halewid togidere."
Deuteronomy 22.10 (Wycliffe),Wycliffe,Old Testament,Deuteronomy,22,10,Thou schalt not ere with an oxe and asse togidere.
Deuteronomy 22.11 (Wycliffe),Wycliffe,Old Testament,Deuteronomy,22,11,"Thou schalt not be clothid in a cloth, which is wouun togidir of wolle and of flex."
Deuteronomy 22.12 (Wycliffe),Wycliffe,Old Testament,Deuteronomy,22,12,"Thou schalt make litle cordis bi foure corneris in the hemmys of thi mentil, with which thou art hilid."
Deuteronomy 22.13 (Wycliffe),Wycliffe,Old Testament,Deuteronomy,22,13,"If a man weddith a wijf, and aftirward hatith hir,"
Deuteronomy 22.14 (Wycliffe),Wycliffe,Old Testament,Deuteronomy,22,14,"and sekith occasiouns bi which he schal forsake hir, and puttith ayens hir the werste name, and seith, Y haue take this wijf, and Y entride to hir, and Y foond not hir virgyn; the fadir and modir of hir schulen take"
Deuteronomy 22.15 (Wycliffe),Wycliffe,Old Testament,Deuteronomy,22,15,"hir, and thei schulen bere with hem the signes of her virgynyte to the eldre men of the citee, that ben in the yate;"
Deuteronomy 22.16 (Wycliffe),Wycliffe,Old Testament,Deuteronomy,22,16,"and the fadir schal seie, Y yaf my douytir wijf to this man, and for he hatith hir, he puttith to hir the werste name,"
Deuteronomy 22.17 (Wycliffe),Wycliffe,Old Testament,Deuteronomy,22,17,"that he seye, Y foond not thi douytir virgyn; and lo! these ben the signes of virgynyte of my douytir; thei schulen sprede forth a cloth bifor the eldre men of the citee. And the eldere men of that citee schulen"
Deuteronomy 22.18 (Wycliffe),Wycliffe,Old Testament,Deuteronomy,22,18,"take the man, and schulen bete hym,"
Deuteronomy 22.19 (Wycliffe),Wycliffe,Old Testament,Deuteronomy,22,19,"and ferthermore thei schulen condempne hym in an hundrid siclis of siluer, whiche he schal yyue to the fadir of the damysel, for he diffamide the werste name on a virgyn of Israel; and he schal haue hir wijf, and he schal not mowe forsake hir, in al the tyme of his lijf."
Deuteronomy 22.20 (Wycliffe),Wycliffe,Old Testament,Deuteronomy,22,20,"That if it is soth, that he puttith ayens hir, and virgynyte is not foundun in the damysel, thei schulen caste hir out of the yatis of"
Deuteronomy 22.21 (Wycliffe),Wycliffe,Old Testament,Deuteronomy,22,21,"the hous of hir fadir; and men of that citee schulen oppresse hir with stoonys, and sche schal die, for sche dide vnleueful thing in Israel, that sche dide fornycacioun in the hows of hir fadir; and thou schalt do awey yuel fro the myddis of thee."
Deuteronomy 22.22 (Wycliffe),Wycliffe,Old Testament,Deuteronomy,22,22,"If a man slepith with the wijf of another man, euer eithir schal die, that is, auowter and auowtresse; and thou schalt do awey yuel fro Israel."
Deuteronomy 22.23 (Wycliffe),Wycliffe,Old Testament,Deuteronomy,22,23,"If a man spousith a damysel virgyn, and a man fyndith hir in the citee, and doith letcherie with hir,"
Deuteronomy 22.24 (Wycliffe),Wycliffe,Old Testament,Deuteronomy,22,24,"thou schalt lede euer eithir to the yate of that citee, and thei schulen be oppressid with stoonus; the damysel schal be stonyd, for sche criede not, whanne sche was in the citee; the man schal be stonyd, for he made low the wijf of his neiybore; and thou schalt do awei yuel fro the myddis of thee."
Deuteronomy 22.25 (Wycliffe),Wycliffe,Old Testament,Deuteronomy,22,25,"Forsothe if a man fyndith in the feeld a damysel, which is spousid, and he takith, and doith letcherie with hir, he aloone schal die;"
Deuteronomy 22.26 (Wycliffe),Wycliffe,Old Testament,Deuteronomy,22,26,"the damysel schal suffre no thing of yuel, nethir is gilti of deeth; for as a theef risith ayens his brothir, and sleeth his lijf, so and the damysel suffride; sche was aloone in the feeld,"
Deuteronomy 22.27 (Wycliffe),Wycliffe,Old Testament,Deuteronomy,22,27,"sche criede, and noon was present, that schulde delyuer hir."
Deuteronomy 22.28 (Wycliffe),Wycliffe,Old Testament,Deuteronomy,22,28,"If a man fyndith a damysel virgyn that hath no spowse, and takith, and doith letcherie with hir, and the thing cometh to the doom,"
Deuteronomy 22.29 (Wycliffe),Wycliffe,Old Testament,Deuteronomy,22,29,"he that slepte with hir schal yyue to the fadir of the damysel fifti siclis of siluer, and he schal haue hir wijf, for he made hir low; he schal not mow forsake hir, in alle the daies of his lijf."
Deuteronomy 22.30 (Wycliffe),Wycliffe,Old Testament,Deuteronomy,22,30,"A man schal not take the wijf of his fadir, nethir he schal schewe the hilyng of hir."
Deuteronomy 23.1 (Wycliffe),Wycliffe,Old Testament,Deuteronomy,23,1,"A geldyng whanne hise stoonys ben brokun, ethir kit awey, and his yerde is kit awei, schal not entre in to the chirche of the Lord."
Deuteronomy 23.2 (Wycliffe),Wycliffe,Old Testament,Deuteronomy,23,2,"A child borun of hordom schal not entre in to the chirche of the Lord, til to the tenthe generacioun."
Deuteronomy 23.3 (Wycliffe),Wycliffe,Old Testament,Deuteronomy,23,3,"Ammonytis and Moabitis, yhe aftir the tenthe generacioun, schulen not entre into the chirche of the Lord with outen ende;"
Deuteronomy 23.4 (Wycliffe),Wycliffe,Old Testament,Deuteronomy,23,4,"for thei nolden come to you with breed and watir in the weie, whanne ye yeden out of Egipt; and for thei hireden ayens thee Balaam, the sone of Beor, fro Mesopotanye of Sirye, that he schulde curse thee;"
Deuteronomy 23.5 (Wycliffe),Wycliffe,Old Testament,Deuteronomy,23,5,"and thi Lord God nolde here Balaam, and God turnede the cursyng of Balaam in to thi blessyng, for he louyde thee."
Deuteronomy 23.6 (Wycliffe),Wycliffe,Old Testament,Deuteronomy,23,6,"Thou schalt not make pees with hem, nethir thou schalt seke goodis to hem, in alle the daies of thi lijf in to with outen ende."
Deuteronomy 23.7 (Wycliffe),Wycliffe,Old Testament,Deuteronomy,23,7,"Thou schalt not haue abhomynacioun of a man of Ydumye, for he is thi brothir, nethir of a man of Egipt, for thou were a comelyng in the lond of hym."
Deuteronomy 23.8 (Wycliffe),Wycliffe,Old Testament,Deuteronomy,23,8,"Thei that ben borun of hem, schulen entre in the thridde generacioun in to the chirche of the Lord."
Deuteronomy 23.9 (Wycliffe),Wycliffe,Old Testament,Deuteronomy,23,9,"Whanne thou schalt go out in to batel ayens thin enemyes, thou schalt kepe thee fro al yuel thing."
Deuteronomy 23.10 (Wycliffe),Wycliffe,Old Testament,Deuteronomy,23,10,"If a man is among you, which is defoulid in sleep of nyyt, he schal go out of the castels ;"
Deuteronomy 23.11 (Wycliffe),Wycliffe,Old Testament,Deuteronomy,23,11,"and he schal not turne ayen bifore that he be waischun in watir at euentid, and aftir the goyng doun of the sunne he schal go ayen in to the castels."
Deuteronomy 23.12 (Wycliffe),Wycliffe,Old Testament,Deuteronomy,23,12,"Thou schalt haue a place without the castels, to which thou schalt go out to nedeful thingis of kynde;"
Deuteronomy 23.13 (Wycliffe),Wycliffe,Old Testament,Deuteronomy,23,13,"and thou schalt bere a litil stake in the girdil; and whanne thou hast sete, thou schalt digge bi cumpas, and thou schalt hile with erthe thingis defied out,"
Deuteronomy 23.14 (Wycliffe),Wycliffe,Old Testament,Deuteronomy,23,14,"where thou art releuyd. For thi Lord God goeth in the myddis of castels, that he diliuere thee, and bitake thin enemyes to thee, that thi castels be hooli, and no thing of filthe appere in tho, lest he forsake thee."
Deuteronomy 23.15 (Wycliffe),Wycliffe,Old Testament,Deuteronomy,23,15,"Thou schalt not bitake a seruaunt to his lord, which seruaunt fleeth to thee;"
Deuteronomy 23.16 (Wycliffe),Wycliffe,Old Testament,Deuteronomy,23,16,"he schal dwelle with thee in the place that plesith hym, and he schal reste in oon of thi citees; and make thou not hym sori."
Deuteronomy 23.17 (Wycliffe),Wycliffe,Old Testament,Deuteronomy,23,17,"Noon hoore schal be of the douytris of Israel, nether a letchour of the sones of Israel."
Deuteronomy 23.18 (Wycliffe),Wycliffe,Old Testament,Deuteronomy,23,18,"Thou schalt not offre the hire of an hoore hows, nether the prijs of a dogge, in the hows of thi Lord God, what euer thing it is that thou hast avowid; for euer eithir is abhomynacioun bifor thi Lord God."
Deuteronomy 23.19 (Wycliffe),Wycliffe,Old Testament,Deuteronomy,23,19,"Thou schalt not leene to thi brothir to vsure money, neither fruytis,"
Deuteronomy 23.20 (Wycliffe),Wycliffe,Old Testament,Deuteronomy,23,20,"nethir ony othir thing, but to an alien. Forsothe thou schalt leene to thi brothir without vsure that that he nedith, that thi Lord God blesse thee in al thi werk, in the lond to which thou schalt entre to welde."
Deuteronomy 23.21 (Wycliffe),Wycliffe,Old Testament,Deuteronomy,23,21,"Whanne thou makist auow to thi Lord God, thou schalt not tarie to yelde, for thi Lord God schal requyre, ether axe, that; and if thou tariest, it schal be arretid to thee in to synne."
Deuteronomy 23.22 (Wycliffe),Wycliffe,Old Testament,Deuteronomy,23,22,"If thou nylt bihete, thou schalt be with out synne."
Deuteronomy 23.23 (Wycliffe),Wycliffe,Old Testament,Deuteronomy,23,23,"Forsothe thou schalt kepe, and do that that yede out onys of thi lippis, as thou bihiytist to thi Lord God, and hast spoke with thin owne wille and thi mouth."
Deuteronomy 23.24 (Wycliffe),Wycliffe,Old Testament,Deuteronomy,23,24,"If thou entrist in to the vynere of thi neiybore, ete thou grapis, as myche as plesith thee; but bere thou not out with thee."
Deuteronomy 23.25 (Wycliffe),Wycliffe,Old Testament,Deuteronomy,23,25,"If thou entrist in to the corn of thi freend, thou schalt breke eeris of corn, and frote togidere with the hond; but thou schalt not repe with a sikil."
Deuteronomy 24.1 (Wycliffe),Wycliffe,Old Testament,Deuteronomy,24,1,"If a man takith a wijf, and hath hir, and sche fyndith not grace bifor hise iyen for sum vilite, he schal write a libel, ethir litil book, of forsakyng, and he schal yyue in the hond of hir, and he schal delyuere hir fro his hows."
Deuteronomy 24.2 (Wycliffe),Wycliffe,Old Testament,Deuteronomy,24,2,"And whanne sche goith out, and weddith anothir hosebonde,"
Deuteronomy 24.3 (Wycliffe),Wycliffe,Old Testament,Deuteronomy,24,3,"and he also hatith hir, and yyueth to hir a litil booke of forsakyng, and delyuereth hir fro his hows, ethir certis he is deed,"
Deuteronomy 24.4 (Wycliffe),Wycliffe,Old Testament,Deuteronomy,24,4,"the formere hosebonde schal not mow resseyue hir in to wijf, for sche is defoulid, and maad abhomynable bifore the Lord; lest thou make thi lond to do synne, which lond thi Lord God yaf to thee to welde."
Deuteronomy 24.5 (Wycliffe),Wycliffe,Old Testament,Deuteronomy,24,5,"Whanne a man hath take late a wijf, he schal not go forth to batel, nethir ony thing of comyn nede schal be enioyned to hym, but he schal yyue tent with out blame to his hows, that he be glad in o yeer with his wijf."
Deuteronomy 24.6 (Wycliffe),Wycliffe,Old Testament,Deuteronomy,24,6,"Thou schalt not take in the stide of wed the lowere and the hiyere queerne stoon of thi brothir, for he puttide his lijf to thee."
Deuteronomy 24.7 (Wycliffe),Wycliffe,Old Testament,Deuteronomy,24,7,"If a man is takun, that is, conuyct in doom, bisili aspiynge to stele his brothir of the sones of Israel, and whanne he hath seeld hym, takith priys, he schal be slayn; and thou schalt do awey yuel fro the myddis of thee."
Deuteronomy 24.8 (Wycliffe),Wycliffe,Old Testament,Deuteronomy,24,8,"Kepe thou diligentli, lest thou renne in to the sijknesse of lepre, but thou schalt do what euer thingis the preestis of the kyn of Leuy techen thee, bi that that Y comaundide to hem, and fille thou diligentli."
Deuteronomy 24.9 (Wycliffe),Wycliffe,Old Testament,Deuteronomy,24,9,"Haue ye mynde what thingis youre Lord God dide to Marie, in the weie, whanne ye yede out of Egipt."
Deuteronomy 24.10 (Wycliffe),Wycliffe,Old Testament,Deuteronomy,24,10,"Whanne thou schalt axe of thi neiyebore ony thing which he owith to thee, thou schalt not entre in to his hows, that thou take awei a wed;"
Deuteronomy 24.11 (Wycliffe),Wycliffe,Old Testament,Deuteronomy,24,11,"but thou schalt stonde with out forth, and he schal brynge forth that that he hath."
Deuteronomy 24.12 (Wycliffe),Wycliffe,Old Testament,Deuteronomy,24,12,"Sotheli if he is pore, the wed schal not dwelle bi nyyt at thee,"
Deuteronomy 24.13 (Wycliffe),Wycliffe,Old Testament,Deuteronomy,24,13,"but anoon thou schalt yelde to hym bifor the goyng doun of the sunne, that he slepe in his cloth, and blesse thee, and thou haue riytfulnesse bifor thi Lord God."
Deuteronomy 24.14 (Wycliffe),Wycliffe,Old Testament,Deuteronomy,24,14,"Thou schalt not denye the hire of thi brother nedi and pore, ethir of the comelyng that dwellith with thee in thi lond, and is with ynne thi yatis;"
Deuteronomy 24.15 (Wycliffe),Wycliffe,Old Testament,Deuteronomy,24,15,"but in the same dai thou schalt yelde to hym the prijs of his trauel, bifor the goyng doun of the sunne, for he is pore, and susteyneth therof his lijf; lest he crye ayens thee to the Lord, and it be arettid to thee into synne."
Deuteronomy 24.16 (Wycliffe),Wycliffe,Old Testament,Deuteronomy,24,16,"The fadris schulen not be slayn for the sones, nether the sones for the fadris, but ech man schal die for hys owne synne."
Deuteronomy 24.17 (Wycliffe),Wycliffe,Old Testament,Deuteronomy,24,17,"Thou schalt not peruerte, ethir waiwardli turne, the doom of the comelyng, and of fadirles ethir modirles; nethir thou schalt take awei in the stide of wed the cloth of a widewe."
Deuteronomy 24.18 (Wycliffe),Wycliffe,Old Testament,Deuteronomy,24,18,"Haue thou mynde, that thou seruedist in Egipt, and thi Lord God delyuerede thee fro thennus; therfor Y comaunde to thee that thou do this thing."
Deuteronomy 24.19 (Wycliffe),Wycliffe,Old Testament,Deuteronomy,24,19,"Whanne thou repist corn in the feeld, and foryetist, and leeuest a repe, thou schalt not turne ayen to take it, but thou schalt suffre that a comelyng, and fadirles, ethir modirles, and a widewe take awei, that thi Lord God blesse thee in al the werk of thin hondis."
Deuteronomy 24.20 (Wycliffe),Wycliffe,Old Testament,Deuteronomy,24,20,"If thou gaderist fruytis of olyues, what euer thing leeueth in trees, thou schalt not turne ayen to gadere, but thou schalt leeue to a comelyng, fadirles, ether modirles, and to a widewe."
Deuteronomy 24.21 (Wycliffe),Wycliffe,Old Testament,Deuteronomy,24,21,"If thou gaderist grapis of the vyner, thou schalt not gadere raisyns that leeuen, but tho schulen falle in to the vsis of the comelyng, of the fadirles, ethir modirles, and of the wydewe."
Deuteronomy 24.22 (Wycliffe),Wycliffe,Old Testament,Deuteronomy,24,22,"Haue thou mynde that also thou seruedist in Egipt, and therfor Y comaunde to thee, that thou do this thing."
Deuteronomy 25.1 (Wycliffe),Wycliffe,Old Testament,Deuteronomy,25,1,"If cause is bitwixe ony men, and thei axen iugis, thei schulen yyue the victorie of riytfulnesse to him, whom thei perseyuen to be iust, thei schulen condempne hym of wickidnesse, whom thei perseyuen to be wickid."
Deuteronomy 25.2 (Wycliffe),Wycliffe,Old Testament,Deuteronomy,25,2,"Sotheli if thei seen hym that synnede, worthi of betyngis, thei schulen caste him doun, and make to be betun bifor hem; also the maner of betyngis schal be for the mesure of synne,"
Deuteronomy 25.3 (Wycliffe),Wycliffe,Old Testament,Deuteronomy,25,3,"so oneli that tho passe not the noumbre of fourti, lest thi brother be to-rent viliche bifore thin iyen, and go awei."
Deuteronomy 25.4 (Wycliffe),Wycliffe,Old Testament,Deuteronomy,25,4,Thou schalt not bynde the mouth of the oxe tredynge thi fruytis in the corn floor.
Deuteronomy 25.5 (Wycliffe),Wycliffe,Old Testament,Deuteronomy,25,5,"Whanne britheren dwellen to gidere, and oon of hem is deed with out fre children, the wijf of the deed brother schal not be weddid to anothir man, but his brothir schal take hir, and schal reise seed of his brother."
Deuteronomy 25.6 (Wycliffe),Wycliffe,Old Testament,Deuteronomy,25,6,"And he schal clepe the firste gendrid sone of hir bi the name of hym, that is, of the deed brothir, that his name be not don awei fro Israel."
Deuteronomy 25.7 (Wycliffe),Wycliffe,Old Testament,Deuteronomy,25,7,"Forsothe if he nyle take the wijf of his brother, which is due to hym bi lawe, the womman schal go to the yate of the citee; and sche schal axe the grettere men in birthe, and sche schal seie, The brother of myn hosebonde nyle reise seed of his brother in Israel, nethir wole take me in to mariage."
Deuteronomy 25.8 (Wycliffe),Wycliffe,Old Testament,Deuteronomy,25,8,"And anoon thei schulen make hym to be clepid, and thei schulen axe. If he answerith, Y nyle take hir to wijf;"
Deuteronomy 25.9 (Wycliffe),Wycliffe,Old Testament,Deuteronomy,25,9,"the womman schal go to hym bifor the eldre men of Israel, and sche schal take awei the schoo, and sche schal spete in to his face, and schal seie, So it schal be doon to the man, that bildith not the hows of his brother;"
Deuteronomy 25.10 (Wycliffe),Wycliffe,Old Testament,Deuteronomy,25,10,"and the name of hym schal be clepid in Israel, The hows of the man vnschood."
Deuteronomy 25.11 (Wycliffe),Wycliffe,Old Testament,Deuteronomy,25,11,"If twei men han strijf bitwixe hem silf, and oon bigynneth to stryue ayens another, and the wijf of the tother man wole delyuere hir hosebonde fro the hond of the strongere man, and puttith hond, and takith the schamefast membris of hym,"
Deuteronomy 25.12 (Wycliffe),Wycliffe,Old Testament,Deuteronomy,25,12,"thou schalt kitte awei the hond of hir, nether thou schalt be bowid on hir bi ony mercy."
Deuteronomy 25.13 (Wycliffe),Wycliffe,Old Testament,Deuteronomy,25,13,"Thou schalt not haue in the bagge dyuerse weiytis,"
Deuteronomy 25.14 (Wycliffe),Wycliffe,Old Testament,Deuteronomy,25,14,"a grettere and a lesse, nether a buyschel more and lesse schal be in thin hows."
Deuteronomy 25.15 (Wycliffe),Wycliffe,Old Testament,Deuteronomy,25,15,"Thou schalt haue a iust weiyte and trewe, and an euene buyschel and trewe schal be to thee, that thou lyue in myche tyme on the lond which thi Lord God schal yyue to thee."
Deuteronomy 25.16 (Wycliffe),Wycliffe,Old Testament,Deuteronomy,25,16,"For the Lord schal haue hym abhomynable that doith these thingis, and he wlatith, ethir cursith, al vnriytfulnesse."
Deuteronomy 25.17 (Wycliffe),Wycliffe,Old Testament,Deuteronomy,25,17,"Haue thou mynde what thingis Amalech dide to thee in the weie, whanne thou yedist out of Egipt;"
Deuteronomy 25.18 (Wycliffe),Wycliffe,Old Testament,Deuteronomy,25,18,"hou he cam to thee, and killide the laste men of thin oost, that saten wery, whanne thou were disesid with hungur and trauel, and he dredde not God."
Deuteronomy 25.19 (Wycliffe),Wycliffe,Old Testament,Deuteronomy,25,19,"Therfor whanne thi Lord God hath youe reste to thee, and hath maad suget alle naciouns bi cumpas, in the lond which he bihiyte to thee, thou schalt do awei the name of hym vndur heuene; be thou war lest thou foryete."
Deuteronomy 26.1 (Wycliffe),Wycliffe,Old Testament,Deuteronomy,26,1,"And whanne thou hast entrid in to the lond which thi Lord God schal yyue to thee to welde, and thou hast gete it, and hast dwellid therynne,"
Deuteronomy 26.2 (Wycliffe),Wycliffe,Old Testament,Deuteronomy,26,2,"thou schalt take the firste fruytis of alle thi fruytis, and thou schalt putte in a panyere; and thou schalt go to the place which thi Lord God chees, that his name be inwardly clepid there."
Deuteronomy 26.3 (Wycliffe),Wycliffe,Old Testament,Deuteronomy,26,3,"And thou schalt go to the preest, that schal be in tho daies, and thou schalt seie to hym, Y knowleche to dai bifor thi Lord God, that Y entride in to the lond, for which he swoor to oure fadris, that he schulde yyue it to vs."
Deuteronomy 26.4 (Wycliffe),Wycliffe,Old Testament,Deuteronomy,26,4,"And the preest schal take the panyere of thin hond, and schal sette bifor the auter of thi Lord God."
Deuteronomy 26.5 (Wycliffe),Wycliffe,Old Testament,Deuteronomy,26,5,"And thou schalt speke in the siyt of thi Lord God, Sirus pursuede my fadir, which fadir yede doun in to Egipt, and was a pilgrym there in feweste noumbre; and he encreesside in to a greet folk, and strong, and of multitude without noumbre."
Deuteronomy 26.6 (Wycliffe),Wycliffe,Old Testament,Deuteronomy,26,6,"And Egipcians turmentiden vs, and pursueden, and puttiden greuouseste birthuns."
Deuteronomy 26.7 (Wycliffe),Wycliffe,Old Testament,Deuteronomy,26,7,"And we crieden to the Lord God of oure fadris, which herde vs, and bihelde oure mekenesse, and trauel, and angwischis;"
Deuteronomy 26.8 (Wycliffe),Wycliffe,Old Testament,Deuteronomy,26,8,"and he ledde vs out of Egipt in myyti hond, and arm holdun forth, in grete drede, in myraclis, and grete wondris,"
Deuteronomy 26.9 (Wycliffe),Wycliffe,Old Testament,Deuteronomy,26,9,and ledde vs in to this place; and yaf to vs a lond flowynge with mylk and hony.
Deuteronomy 26.10 (Wycliffe),Wycliffe,Old Testament,Deuteronomy,26,10,"And therfor Y offre now to thee the fyrste fruytis of the fruitis of the lond which the Lord yaf to me. And thou schalt leeue tho in the siyt of thi Lord God. And whanne thi Lord God is worchipid,"
Deuteronomy 26.11 (Wycliffe),Wycliffe,Old Testament,Deuteronomy,26,11,"thou schalt ete in alle the goodis whiche thi Lord God yaf to thee and to thin hows, thou, and the dekene, and the comelyng which is with thee."
Deuteronomy 26.12 (Wycliffe),Wycliffe,Old Testament,Deuteronomy,26,12,"Whanne thou hast fillid the tithe of alle thi fruytis, in the thridde yeer of tithis, thou schalt yyue to the dekene, and to the comelyng, and to the fadirles, ether modirles child, and to widewe, that thei ete with ynne thi yatis, and be fillid."
Deuteronomy 26.13 (Wycliffe),Wycliffe,Old Testament,Deuteronomy,26,13,"And thou schalt speke in the siyt of thi Lord God, Y haue take awai that that is halewid of myn hows, and Y yaf it to the dekene, and to the comelyng, to the fadirles, ethir modirles child, and to the widewe, as thou comaundidist to me; Y passide not thi comaundementis, Y foryat not thin heest."
Deuteronomy 26.14 (Wycliffe),Wycliffe,Old Testament,Deuteronomy,26,14,"Y ete not of tho thingis in my morenyng, nether Y departide tho in ony vnclennesse, nethir Y spendide of tho ony thing in biriyng of deed body, that is, in makynge feestis therof in biryynge of deed men. Y obeiede to the vois of my Lord God, and Y dide alle thingis as thou comaundidist to me."
Deuteronomy 26.15 (Wycliffe),Wycliffe,Old Testament,Deuteronomy,26,15,"Bihold thou fro thi seyntuarie, fro the hiy dwellyng place of heuene, and blesse thou thi puple Israel, and the lond which thou hast youe to vs, as thou hast swoore to oure fadris; the lond flowynge with mylk and hony."
Deuteronomy 26.16 (Wycliffe),Wycliffe,Old Testament,Deuteronomy,26,16,"To dai thi Lord God comaundide to thee, that thou do these comaundementis and domes, that thou kepe and fille of al thin herte, and of al thi soule."
Deuteronomy 26.17 (Wycliffe),Wycliffe,Old Testament,Deuteronomy,26,17,"Thou hast chose the Lord to day, that he be God to thee, and thou go in hise weies, and thou kepe hise cerymonyes, and heestis, and domes, and obeie to his comaundement."
Deuteronomy 26.18 (Wycliffe),Wycliffe,Old Testament,Deuteronomy,26,18,"Lo! the Lord chees thee to day, that thou be a special puple to hym, as he spak to thee, and that thou kepe alle hise comaundementis;"
Deuteronomy 26.19 (Wycliffe),Wycliffe,Old Testament,Deuteronomy,26,19,"and he schal make thee hiyere than alle folkis, whiche he made in to his preisyng, and name, and glorie; that thou be an holi puple of thi Lord God, as he spak to thee."
Deuteronomy 27.1 (Wycliffe),Wycliffe,Old Testament,Deuteronomy,27,1,"Forsothe Moyses comaundide, and the eldre men, to the puple of Israel, and seiden, Kepe ye ech comaundement which Y comaunde to you to dai."
Deuteronomy 27.2 (Wycliffe),Wycliffe,Old Testament,Deuteronomy,27,2,"And whanne ye han passid Jordan, in to the lond which thi Lord God schal yyue to thee, thou schalt reyse grete stoonus, and thou schalt make tho pleyn with chalk,"
Deuteronomy 27.3 (Wycliffe),Wycliffe,Old Testament,Deuteronomy,27,3,"that thou mow write in tho alle the wordis of this lawe, whanne Jordan is passid, that thou entre in to the lond which thi Lord God schal yyue to thee, the lond flowynge with mylke and hony, as he swoor to thi fadris."
Deuteronomy 27.4 (Wycliffe),Wycliffe,Old Testament,Deuteronomy,27,4,"Therfor whanne thou hast passid Jordan, reise thou the stonus whiche Y comaunde to dai to thee, in the hil of Hebal; and thou schalt make tho pleyn with chalk."
Deuteronomy 27.5 (Wycliffe),Wycliffe,Old Testament,Deuteronomy,27,5,"And there thou schalt bilde an auter to thi Lord God, of stoonys whiche yrun touchide not,"
Deuteronomy 27.6 (Wycliffe),Wycliffe,Old Testament,Deuteronomy,27,6,"and of stonys vnformed and vnpolischid; and thou schalt offre theron brent sacrifices to thi Lord God; and thou schalt offre pesible sacrifices,"
Deuteronomy 27.7 (Wycliffe),Wycliffe,Old Testament,Deuteronomy,27,7,"and thou schalt ete there, and thou schalt make feeste bifor thi Lord God."
Deuteronomy 27.8 (Wycliffe),Wycliffe,Old Testament,Deuteronomy,27,8,And thou schalt write pleynli and clereli on the stoonys alle the wordis of this lawe.
Deuteronomy 27.9 (Wycliffe),Wycliffe,Old Testament,Deuteronomy,27,9,"And Moises and the preestis of the kynde of Leuy seiden to al Israel, Israel, perseyue thou, and here; to day thou art maad the puple of thi Lord God;"
Deuteronomy 27.10 (Wycliffe),Wycliffe,Old Testament,Deuteronomy,27,10,"thou schalt here his vois, and thou schalt do the comaundementis, and riytfulnessis, whiche Y comaunde to thee to dai."
Deuteronomy 27.11 (Wycliffe),Wycliffe,Old Testament,Deuteronomy,27,11,"And Moises comaundide to the puple in that day,"
Deuteronomy 27.12 (Wycliffe),Wycliffe,Old Testament,Deuteronomy,27,12,"and seide, These men schulen stonde on the hil of Garizym to blesse the Lord, whanne Jordan is passid; Symeon, Leuy, Judas, Isachar, Joseph, and Benjamyn."
Deuteronomy 27.13 (Wycliffe),Wycliffe,Old Testament,Deuteronomy,27,13,"And euene ayens these men schulen stonde in the hil of Hebal to curse, Ruben, Gad, and Aser, Zabulon, Dan, and Neptalym."
Deuteronomy 27.14 (Wycliffe),Wycliffe,Old Testament,Deuteronomy,27,14,"And the dekenes schulen pronounce, and schulen seie with hiy vois to alle the men of Israel,"
Deuteronomy 27.15 (Wycliffe),Wycliffe,Old Testament,Deuteronomy,27,15,"Cursid is the man that makith a grauun ymage and yotun togidere, abhomynacioun of the Lord, the werk of hondis of crafti men, and schal sette it in priuey place; and al the puple schal answere, and schal seie, Amen!"
Deuteronomy 27.16 (Wycliffe),Wycliffe,Old Testament,Deuteronomy,27,16,"He is cursid that onoureth not his fadir and modir ; and al the puple schal seie, Amen!"
Deuteronomy 27.17 (Wycliffe),Wycliffe,Old Testament,Deuteronomy,27,17,"Cursid is he that berith ouer the termes of his neiybore ; and al the puple schal seie, Amen!"
Deuteronomy 27.18 (Wycliffe),Wycliffe,Old Testament,Deuteronomy,27,18,"Cursid is he that makith a blynde man to erre in the weie; and al the puple schal seie, Amen!"
Deuteronomy 27.19 (Wycliffe),Wycliffe,Old Testament,Deuteronomy,27,19,"He is cursid that peruertith the doom of a comelyng, of a fadirles, ethir modirles child, and of a widewe; and al the puple schal seie, Amen!"
Deuteronomy 27.20 (Wycliffe),Wycliffe,Old Testament,Deuteronomy,27,20,"Cursid is he that slepith with the wijf of his fadir, and schewith the hiling of his bed; and al the puple schal seie, Amen!"
Deuteronomy 27.21 (Wycliffe),Wycliffe,Old Testament,Deuteronomy,27,21,"Cursid is he that slepith with ony beeste; and al the puple schal seie, Amen!"
Deuteronomy 27.22 (Wycliffe),Wycliffe,Old Testament,Deuteronomy,27,22,"Cursid is he that slepith with his sistir, the douytir of his fadir, ethir of his modir; and al the puple schal seie, Amen!"
Deuteronomy 27.23 (Wycliffe),Wycliffe,Old Testament,Deuteronomy,27,23,"Cursid is he that slepith with his wyues modir; and al the puple schal seye, Amen!"
Deuteronomy 27.24 (Wycliffe),Wycliffe,Old Testament,Deuteronomy,27,24,"Cursid is he that sleeth pryueli his neiybore; and al the puple schal seie, Amen!"
Deuteronomy 27.25 (Wycliffe),Wycliffe,Old Testament,Deuteronomy,27,25,"Cursid is he that slepith with the wijf of his neiybore; and al the puple schal seie, Amen!"
Deuteronomy 27.26 (Wycliffe),Wycliffe,Old Testament,Deuteronomy,27,26,"Cursid is he that takith yiftis, that he smyte the lijf of innocent blood; and al the puple schal seie, Amen! Cursid is he that dwellith not in the wordis of this lawe, nethir parfourmeth tho in werk; and al the puple schal seie, Amen!"
Deuteronomy 28.1 (Wycliffe),Wycliffe,Old Testament,Deuteronomy,28,1,"Forsothe if thou herist the vois of thi Lord God, that thou do and kepe alle hise comaundementis, whiche Y comaunde to thee to dai, thi Lord God schal make the hiyere than alle folkis that lyuen in erthe."
Deuteronomy 28.2 (Wycliffe),Wycliffe,Old Testament,Deuteronomy,28,2,"And alle these blessyngis schulen come on thee, and schulen take thee; if netheles thou herist hise comaundementis."
Deuteronomy 28.3 (Wycliffe),Wycliffe,Old Testament,Deuteronomy,28,3,"Thou schalt be blessid in citee, and blessid in feeld;"
Deuteronomy 28.4 (Wycliffe),Wycliffe,Old Testament,Deuteronomy,28,4,"blessid schal be the fruyt of thi wombe, and the fruyt of thi lond, and the fruit of thi beestis; blessid schulen be the flockis of thi grete beestis, and the fooldis of thi scheep;"
Deuteronomy 28.5 (Wycliffe),Wycliffe,Old Testament,Deuteronomy,28,5,"blessid schulen be thi bernes, and blessid schulen be thi relifs;"
Deuteronomy 28.6 (Wycliffe),Wycliffe,Old Testament,Deuteronomy,28,6,"thou schalt be blessid entrynge, and goynge out."
Deuteronomy 28.7 (Wycliffe),Wycliffe,Old Testament,Deuteronomy,28,7,"The Lord schal yyue thin enemyes fallynge in thi siyt, that schulen rise ayens thee; bi o weie thei schulen come ayens thee, and by seuene weies thei schulen fle fro thi face."
Deuteronomy 28.8 (Wycliffe),Wycliffe,Old Testament,Deuteronomy,28,8,"The Lord schal sende out blessyng on thi celeris, and on alle the werkis of thin hondis; and he schal blesse thee in the lond which thou hast take."
Deuteronomy 28.9 (Wycliffe),Wycliffe,Old Testament,Deuteronomy,28,9,"The Lord schal reise thee to hym silf in to an hooli puple, as he swoor to thee, if thou kepist the heestis of thi Lord God, and goist in his weies."
Deuteronomy 28.10 (Wycliffe),Wycliffe,Old Testament,Deuteronomy,28,10,"And alle the puples of londis schulen se, that the name of the Lord is inwardli clepid on thee, and thei schulen drede thee."
Deuteronomy 28.11 (Wycliffe),Wycliffe,Old Testament,Deuteronomy,28,11,"The Lord schal make thee to be plenteuouse in alle goodis, in fruyt of thi wombe, and in fruyt of thi beestis, in the fruyt of thi lond, which the Lord swoor to thi fadris, that he schulde yyue to thee."
Deuteronomy 28.12 (Wycliffe),Wycliffe,Old Testament,Deuteronomy,28,12,"The Lord schal opene his beste tresour, heuene, that he yyue reyn to thi lond in his tyme; and he schal blesse alle the werkis of thin hondis; and thou schalt leene to many folkis, and of no man thou schalt take borewyng."
Deuteronomy 28.13 (Wycliffe),Wycliffe,Old Testament,Deuteronomy,28,13,"The Lord God schal sette thee in to the heed, and not in to the tail, and euere thou schalt be aboue, and not bynethe; if netheles thou herist the comaundementis of thi Lord God, whiche Y comaunde to thee to day, and kepist,"
Deuteronomy 28.14 (Wycliffe),Wycliffe,Old Testament,Deuteronomy,28,14,"and doist, and bowist not awey fro tho, nether to the riyt side nether to the lefte side, nether suest alien goddis, nethir worschipist hem."
Deuteronomy 28.15 (Wycliffe),Wycliffe,Old Testament,Deuteronomy,28,15,"That if thou nylt here the vois of thi Lord God, that thou kepe and do alle hise heestis, and cerymonyes, whiche Y comaunde to thee to day, alle these cursyngis schulen come on thee, and schulen take thee."
Deuteronomy 28.16 (Wycliffe),Wycliffe,Old Testament,Deuteronomy,28,16,"Thou schalt be cursid in citee, cursid in feeld."
Deuteronomy 28.17 (Wycliffe),Wycliffe,Old Testament,Deuteronomy,28,17,"Cursid schal be thi berne, and cursid schulen be thi relifs."
Deuteronomy 28.18 (Wycliffe),Wycliffe,Old Testament,Deuteronomy,28,18,"Cursid schal be the fruit of thi wombe, and the fruyt of thi lond; cursid schulen be the drooues of thin oxun, and the flockis of thi scheep."
Deuteronomy 28.19 (Wycliffe),Wycliffe,Old Testament,Deuteronomy,28,19,"Thou schalt be cursid goynge in, and thou schalt be cursid goynge out."
Deuteronomy 28.20 (Wycliffe),Wycliffe,Old Testament,Deuteronomy,28,20,"The Lord schal sende on thee hungur, and thurst, and blamyng in to alle thi werkis whiche thou schalt do, til he al to-breke thee, and leese swiftli, for thi werste fyndyngis, in whiche thou hast forsake me."
Deuteronomy 28.21 (Wycliffe),Wycliffe,Old Testament,Deuteronomy,28,21,"The Lord ioyne pestilence to thee, til he waaste thee fro the lond, to which thou schalt entre to welde."
Deuteronomy 28.22 (Wycliffe),Wycliffe,Old Testament,Deuteronomy,28,22,"The Lord smyte thee with nedynesse, feuyr, and coold, brennynge, and heete, and with corrupt eir, and rust; and pursue thee til thou perische."
Deuteronomy 28.23 (Wycliffe),Wycliffe,Old Testament,Deuteronomy,28,23,Heuene which is aboue thee be brasun; and the erthe which thou tredist be yrun.
Deuteronomy 28.24 (Wycliffe),Wycliffe,Old Testament,Deuteronomy,28,24,"The Lord yyue dust for reyn to thi lond, and aysche come doun fro heuene on thee, til thou be al to-brokun."
Deuteronomy 28.25 (Wycliffe),Wycliffe,Old Testament,Deuteronomy,28,25,"The Lord yyue thee fallynge bifor thin enemyes; bi o weie go thou ayens hem, and bi seuene weies fle thou, and be thou scaterid bi alle the rewmes of erthe;"
Deuteronomy 28.26 (Wycliffe),Wycliffe,Old Testament,Deuteronomy,28,26,"and thi deed bodi be in to mete to alle volatils of heuene, and to beestis of erthe, and noon be that dryue hem awai."
Deuteronomy 28.27 (Wycliffe),Wycliffe,Old Testament,Deuteronomy,28,27,"The Lord smyte thee with the botche of Egipt, and the Lord smyte the part of bodi wherbi ordures ben voyded; also the Lord smyte thee with scabbe, and yicchyng, so that thou mayst not be curid."
Deuteronomy 28.28 (Wycliffe),Wycliffe,Old Testament,Deuteronomy,28,28,"The Lord smyte thee with madnesse, and blyndnesse, and woodnesse of thouyt;"
Deuteronomy 28.29 (Wycliffe),Wycliffe,Old Testament,Deuteronomy,28,29,"and grope thou in mydday, as a blynd man is wont to grope in derknessis; and dresse he not thi weies; in al tyme suffre thou fals chaleng, and be thou oppressid bi violence, nethir haue thou ony that schal delyuere thee."
Deuteronomy 28.30 (Wycliffe),Wycliffe,Old Testament,Deuteronomy,28,30,"Take thou a wijf, and anothir man sleepe with hir; bilde thou an hows, and dwelle thou not ther ynne; plaunte thou a vyner, and gadere thou not grapis therof."
Deuteronomy 28.31 (Wycliffe),Wycliffe,Old Testament,Deuteronomy,28,31,"Thin oxe be offrid bifor thee, and ete thou not therof; thin asse be rauyschid in thi siyt, and be not yoldun to thee; thi scheep be youun to thin enemyes, and noon be that helpe thee."
Deuteronomy 28.32 (Wycliffe),Wycliffe,Old Testament,Deuteronomy,28,32,"Thi sones and thi douytris be youun to another puple, while thin iyen seen, and failen at the siyt of hem al day; and no strengthe be in thin hond."
Deuteronomy 28.33 (Wycliffe),Wycliffe,Old Testament,Deuteronomy,28,33,"A puple whom thou knowist not ete the fruytis of thi lond, and alle thi trauels; and euere be thou suffrynge fals calengis, and be thou oppressid in alle daies,"
Deuteronomy 28.34 (Wycliffe),Wycliffe,Old Testament,Deuteronomy,28,34,and wondrynge at the ferdfulnesse of tho thingis whiche thin iyen schulen se.
Deuteronomy 28.35 (Wycliffe),Wycliffe,Old Testament,Deuteronomy,28,35,"The Lord smyte thee with the worste botche in the knees, and in the hyndere partes of the leg; and thou mow not be heelid fro the sole of the foot til to the top."
Deuteronomy 28.36 (Wycliffe),Wycliffe,Old Testament,Deuteronomy,28,36,"And the Lord schal lede thee, and thi kyng, whom thou schalt ordeyne on thee, in to a folc which thou knowist not, thou, and thi fadris; and thou schalt serue there to alien goddis, to a tre, and stoon."
Deuteronomy 28.37 (Wycliffe),Wycliffe,Old Testament,Deuteronomy,28,37,"And thou schalt be lost in to prouerbe, and fable to alle puplis, to whiche the Lord schal brynge thee yn."
Deuteronomy 28.38 (Wycliffe),Wycliffe,Old Testament,Deuteronomy,28,38,"Thou schalt caste myche seed in to the erthe, and thou schalt gadere litil; for locustis schulen deuoure alle thingis."
Deuteronomy 28.39 (Wycliffe),Wycliffe,Old Testament,Deuteronomy,28,39,"Thou schalt plaunte, and schalt digge a vyner, and thou schalt not drynke wyn, nether thou schalt gadere therof ony thing; for it schal be wastid with wormes."
Deuteronomy 28.40 (Wycliffe),Wycliffe,Old Testament,Deuteronomy,28,40,"Thou schalt haue olyue trees in alle thi termes, and thou schalt not be anoyntid with oile; for tho schulen falle doun, and schulen perische."
Deuteronomy 28.41 (Wycliffe),Wycliffe,Old Testament,Deuteronomy,28,41,"Thou schalt gendre sones and douytris, and thou schalt not vse hem; for thei schulen be led in to caitifte."
Deuteronomy 28.42 (Wycliffe),Wycliffe,Old Testament,Deuteronomy,28,42,Rust schal waaste alle thi trees and fruytis of thi lond.
Deuteronomy 28.43 (Wycliffe),Wycliffe,Old Testament,Deuteronomy,28,43,"A comelyng, that dwellith with thee in the lond, schal stie on thee, and he schal be the hiyere; forsothe thou schalt go doun, and schalt be the lowere."
Deuteronomy 28.44 (Wycliffe),Wycliffe,Old Testament,Deuteronomy,28,44,"He schal leene to thee, and thou schalt not leene to hym; he schal be in to the heed, and thou schalt be in to the tail."
Deuteronomy 28.45 (Wycliffe),Wycliffe,Old Testament,Deuteronomy,28,45,"And alle these cursyngis schulen come on thee, and schulen pursue, and schulen take thee, til thou perische; for thou herdist not the vois of thi Lord God, nether kepist hise comaundementis and cerymonyes, whiche he comaundide to thee."
Deuteronomy 28.46 (Wycliffe),Wycliffe,Old Testament,Deuteronomy,28,46,"And signes, and grete wondris schulen be in thee, and in thi seed, til in to withouten ende;"
Deuteronomy 28.47 (Wycliffe),Wycliffe,Old Testament,Deuteronomy,28,47,"for thou seruedist not thi Lord God in the ioye and gladnesse of herte, for the abundaunce of alle thingis."
Deuteronomy 28.48 (Wycliffe),Wycliffe,Old Testament,Deuteronomy,28,48,"Thou schalt serue thin enemye, whom God schal sende to thee in hungur, and thirst, and nakidnesse, and in pouert of alle thingis; and he schal putte an yrun yok on thi nol, til he al to-breke thee."
Deuteronomy 28.49 (Wycliffe),Wycliffe,Old Testament,Deuteronomy,28,49,"The Lord schal brynge on thee a folk fro fer place, and fro the laste endis of erthe, in to the licnesse of an egle fleynge with bire, of which folc thou maist not vnderstonde the langage;"
Deuteronomy 28.50 (Wycliffe),Wycliffe,Old Testament,Deuteronomy,28,50,"a folk moost greedi axere, that schal not yyue reuerence to an elde man, nethir haue mercy on a litil child."
Deuteronomy 28.51 (Wycliffe),Wycliffe,Old Testament,Deuteronomy,28,51,"And schal deuoure the fruyt of thi beestis, and the fruytis of thi lond, til thou perischist, and schal not leeue to thee wheete, wyn, and oile, droues of oxun, and flockis of scheep,"
Deuteronomy 28.52 (Wycliffe),Wycliffe,Old Testament,Deuteronomy,28,52,"til he leese thee, and al to-breke in alle thi citees, and til thi sadde and hiye wallis be distried, in whiche thou haddist trust in al thi lond. Thou schalt be bisegid withynne thi yatis in al thi lond, which thi Lord God schal yyue to thee."
Deuteronomy 28.53 (Wycliffe),Wycliffe,Old Testament,Deuteronomy,28,53,"And thou schalt ete the fruyt of thi wombe, and the fleischis of thi sones, and of thi douytris, whiche thi Lord God schal yyue to thee, in the angwisch and distriyng, bi which thin enemye schal oppresse thee."
Deuteronomy 28.54 (Wycliffe),Wycliffe,Old Testament,Deuteronomy,28,54,"A man delicat of lijf, and ful letcherouse, schal haue enuye to his brother, and wijf that liggith in his bosum,"
Deuteronomy 28.55 (Wycliffe),Wycliffe,Old Testament,Deuteronomy,28,55,"lest he yyue to hem of the fleischis of hise sones whiche he schal ete; for he hath noon other thing in biseging and pouert, bi which thin enemyes schulen waaste thee with ynne alle thi yatis."
Deuteronomy 28.56 (Wycliffe),Wycliffe,Old Testament,Deuteronomy,28,56,"A tendur womman and delicat, that myyte not go on the erthe, nether set a step of foot, for most softnesse and tendirnesse, schal haue enuye to hir hosebonde that liggith in hir bosum, on the fleischis of sone and douyter,"
Deuteronomy 28.57 (Wycliffe),Wycliffe,Old Testament,Deuteronomy,28,57,"and on the filthe of skynnes, wherynne the child is wlappid in the wombe, that gon out of the myddis of hir scharis, ethir hipe bonys, and on fre children that ben borun in the same our. Thei schulen ete tho children priueli, for the scarsete of alle thingis in bisegyng and distriyng, bi which thin enemy schal oppresse thee with ynne thi yatis."
Deuteronomy 28.58 (Wycliffe),Wycliffe,Old Testament,Deuteronomy,28,58,"No but thou schalt kepe and do alle the wordis of this lawe, that ben writun in this volym, ether book, and schalt drede his gloriouse name and ferdful, that is thi Lord God,"
Deuteronomy 28.59 (Wycliffe),Wycliffe,Old Testament,Deuteronomy,28,59,"the Lord schal encreese thi woundis, and the woundis of thi seed; grete woundis and contynuel, sikenessis worste and euerlestinge."
Deuteronomy 28.60 (Wycliffe),Wycliffe,Old Testament,Deuteronomy,28,60,"And he schal turne in to thee alle the turmentyngis of Egipt, whiche thou dreddist, and tho schulen cleue to thee."
Deuteronomy 28.61 (Wycliffe),Wycliffe,Old Testament,Deuteronomy,28,61,"Ferthermore the Lord schal brynge on thee also alle the sorewis and woundis, that ben not writun in the volym of this lawe, til he al to-breke thee."
Deuteronomy 28.62 (Wycliffe),Wycliffe,Old Testament,Deuteronomy,28,62,"And ye schulen dwelle fewe in noumbre, that weren bifore as the sterris of heuene for multitude, for thou herdist not the vois of thi Lord God."
Deuteronomy 28.63 (Wycliffe),Wycliffe,Old Testament,Deuteronomy,28,63,"And as the Lord was glad bifore on you, and dide wel to you, and multipliede you; so he schal be glad, and schal leese, and distrie you, that ye be takun awei fro the lond, to which thou schalt entre to welde."
Deuteronomy 28.64 (Wycliffe),Wycliffe,Old Testament,Deuteronomy,28,64,"The Lord schal leese thee in to alle puplis, fro the hiynesse of erthe til to the termes therof; and thou schalt serue there to alien goddis, whiche thou knowist not, and thi fadris knowen not, to trees and stoonys."
Deuteronomy 28.65 (Wycliffe),Wycliffe,Old Testament,Deuteronomy,28,65,"Also thou schalt not reste in tho folkis, nether rest schal be to the step of thi foot. For the Lord schal yyue to thee there a ferdful herte, and iyen failynge, and lijf waastyd with morenyng."
Deuteronomy 28.66 (Wycliffe),Wycliffe,Old Testament,Deuteronomy,28,66,"And thi lijf schal be as hangynge bifore thee; thou schalt drede in nyyt and dai, and thou schal not bileue to thi lijf."
Deuteronomy 28.67 (Wycliffe),Wycliffe,Old Testament,Deuteronomy,28,67,"In the morewtid thou schalt seie, Who schal yyue the euentid to me? and in the euentid thou schalt seie, Who schal yyue the morewtid to me? for the drede of thin herte, bi which thou schalt be maad aferd, and for tho thingis whiche thou schalt see with thin iyen."
Deuteronomy 28.68 (Wycliffe),Wycliffe,Old Testament,Deuteronomy,28,68,"The Lord schal lede thee ayen bi schipis in to Egipt, by the weie of which he seide to thee, that thou schuldist no more se it. There thou schalt be seeld to thin enemyes, in to seruauntis and hand maidis; and noon schal be that schal delyuere thee."
Deuteronomy 29.1 (Wycliffe),Wycliffe,Old Testament,Deuteronomy,29,1,"These ben the wordis of boond of pees, which the Lord comaundide to Moyses, that he schulde smyte with the sones of Israel in the lond of Moab, outakun that bond of pees, which he couenauntide with hem in Oreb."
Deuteronomy 29.2 (Wycliffe),Wycliffe,Old Testament,Deuteronomy,29,2,"And Moises clepid al Israel, and seide to hem, Ye sien alle thingis whiche the Lord dide bifor you in the lond of Egipt, to Farao and alle hise seruauntis, and to al his lond;"
Deuteronomy 29.3 (Wycliffe),Wycliffe,Old Testament,Deuteronomy,29,3,"the greet temptaciouns whiche thin iyen sien, tho signes, and grete wondris."
Deuteronomy 29.4 (Wycliffe),Wycliffe,Old Testament,Deuteronomy,29,4,"And the Lord yaf not to you an herte vndurstondynge, and iyen seynge, and eeris that moun here, til in to present dai."
Deuteronomy 29.5 (Wycliffe),Wycliffe,Old Testament,Deuteronomy,29,5,"He ledde you bi fourti yeer thoruy deseert; youre clothis weren not brokun, nether the schoon of youre feet weren waastid bi eldnesse;"
Deuteronomy 29.6 (Wycliffe),Wycliffe,Old Testament,Deuteronomy,29,6,"ye eetun not breed, ye drunken not wyn and sidur, that ye schulden wite that he is youre Lord God."
Deuteronomy 29.7 (Wycliffe),Wycliffe,Old Testament,Deuteronomy,29,7,"And ye camen to this place; and Seon, the kyng of Esebon yede out, and Og, the kyng of Basan, and camen to us to batel. And we han smyte hem,"
Deuteronomy 29.8 (Wycliffe),Wycliffe,Old Testament,Deuteronomy,29,8,"and we token awey the lond of hem, and we yauen the lond to possessioun, to Ruben, and to Gad, and to the half lynage of Manasses."
Deuteronomy 29.9 (Wycliffe),Wycliffe,Old Testament,Deuteronomy,29,9,"Therfor kepe ye the wordis of this couenaunt, and fille ye tho, that ye vndirstonde all thingis whiche ye schulen do."
Deuteronomy 29.10 (Wycliffe),Wycliffe,Old Testament,Deuteronomy,29,10,"Alle ye stonden to day bifor youre Lord God, youre princes, and lynagis, and the grettere men in birthe, and techeris, al the puple of Israel,"
Deuteronomy 29.11 (Wycliffe),Wycliffe,Old Testament,Deuteronomy,29,11,"fre children, and youre wyues, and comelyngis that dwellen with thee in castels, outakun the heweris of stonus, and outakun hem that beren watris;"
Deuteronomy 29.12 (Wycliffe),Wycliffe,Old Testament,Deuteronomy,29,12,"that thou go in the boond of pees of thi Lord God, and in the ooth which thi Lord God smytith with thee,"
Deuteronomy 29.13 (Wycliffe),Wycliffe,Old Testament,Deuteronomy,29,13,"that he reise thee in to a puple to hym silf, and that he be thi Lord God, as he spak to thee, and as he swoor to thi fadris, to Abraham, Ysaac, and Jacob."
Deuteronomy 29.14 (Wycliffe),Wycliffe,Old Testament,Deuteronomy,29,14,"And not to you aloone Y smyte this loond of pees, and conferme these othis,"
Deuteronomy 29.15 (Wycliffe),Wycliffe,Old Testament,Deuteronomy,29,15,"but to alle men, present and absent."
Deuteronomy 29.16 (Wycliffe),Wycliffe,Old Testament,Deuteronomy,29,16,"For ye witen hou we dwelliden in the lond of Egipt, and how we passiden bi the myddis of naciouns; whiche ye passiden,"
Deuteronomy 29.17 (Wycliffe),Wycliffe,Old Testament,Deuteronomy,29,17,"and siyen abhomynaciouns and filthis, that is, idols of hem, tre and stoon, siluer and gold, whiche thei worschipiden."
Deuteronomy 29.18 (Wycliffe),Wycliffe,Old Testament,Deuteronomy,29,18,"Lest perauenture among you be man ether womman, meyne ether lynage, whos herte is turned away to dai fro youre Lord God, that he go, and serue the goddis of tho folkis; and a roote buriounnynge galle and bitternesse be among you;"
Deuteronomy 29.19 (Wycliffe),Wycliffe,Old Testament,Deuteronomy,29,19,"and whanne he hath herd the wordis of this ooth, he blesse hym silf in his herte, and seie, Pees schal be to me, and Y schal go in the schrewidnesse of myn herte; and lest the drunkun take the thirsti,"
Deuteronomy 29.20 (Wycliffe),Wycliffe,Old Testament,Deuteronomy,29,20,"and the Lord forgyue not to hym, but thanne ful greetli his strong veniaunce be feers, and the feruour ayens that man, and alle the cursis that ben writun in this book sitte on hym; and the Lord do away his name vndur heuene,"
Deuteronomy 29.21 (Wycliffe),Wycliffe,Old Testament,Deuteronomy,29,21,"and waaste hym in to perdicioun fro alle the lynagis of Israel, bi the cursis that ben conteyned in the book of this lawe and of boond of pees."
Deuteronomy 29.22 (Wycliffe),Wycliffe,Old Testament,Deuteronomy,29,22,"And the generacioun suynge schal seie, and the sones that schulen be borun aftirward, and pilgrimys that schulen come fro fer, seynge the veniauncis of that lond, and the sikenessis bi whiche the Lord turmentide that lond,"
Deuteronomy 29.23 (Wycliffe),Wycliffe,Old Testament,Deuteronomy,29,23,"brennynge that lond with brymston and heete of the sunne, so that it be no more sowun, nether bringe forth ony grene thing, in to ensaumple of destriyng of Sodom and of Gommorre, of Adama and of Seboym, whiche the Lord destriede in his ire and stronge veniaunce."
Deuteronomy 29.24 (Wycliffe),Wycliffe,Old Testament,Deuteronomy,29,24,"And alle folkis schulen seie, Whi dide the Lord so to this lond? What is the greet ire of his stronge veniaunce?"
Deuteronomy 29.25 (Wycliffe),Wycliffe,Old Testament,Deuteronomy,29,25,"and thei schulen answere, For thei forsoken the couenaunt of the Lord, whiche he couenauntide with her fadris, whanne he ledde hem out of the lond of Egipt,"
Deuteronomy 29.26 (Wycliffe),Wycliffe,Old Testament,Deuteronomy,29,26,"and thei serueden alien goddis, and worschipiden hem, whiche thei knewen not, and to whiche thei weren not youun;"
Deuteronomy 29.27 (Wycliffe),Wycliffe,Old Testament,Deuteronomy,29,27,"therfor the strong veniaunce of the Lord was wrooth ayens this lond, that he brouyte yn on it alle the cursis that ben writun in this book;"
Deuteronomy 29.28 (Wycliffe),Wycliffe,Old Testament,Deuteronomy,29,28,"and he castide hem out of her lond, in ire and strong veniaunce, and in gretteste indignacioun; and he castide forth in to an alien lond, as it is preued to dai."
Deuteronomy 29.29 (Wycliffe),Wycliffe,Old Testament,Deuteronomy,29,29,"Thingis ben hid of oure Lord God, that is, in his biforknowing, whiche thingis ben schewid to us, and to oure sones with outen ende, that we do alle the wordis of this lawe."
Deuteronomy 30.1 (Wycliffe),Wycliffe,Old Testament,Deuteronomy,30,1,"Therfor whanne alle these wordis comen on thee, blessyng ether cursing, which Y settide forth in thi siyt, and thou art led bi repentaunce of thin herte among alle folkis, in to whiche thi Lord God hath scaterid thee,"
Deuteronomy 30.2 (Wycliffe),Wycliffe,Old Testament,Deuteronomy,30,2,"and turnest ayen to hym, and obeiest to hise comaundementis, as Y comaundide to thee to dai, with thi sones, in al thin herte and in al thi soule,"
Deuteronomy 30.3 (Wycliffe),Wycliffe,Old Testament,Deuteronomy,30,3,"thi Lord God schal lede thee ayen fro thi caitifte, and schal haue mercy on thee, and eft he schal gadre thee from alle puplis, in to whiche he scateride the bifore."
Deuteronomy 30.4 (Wycliffe),Wycliffe,Old Testament,Deuteronomy,30,4,"If thou art scaterid to the endis of heuene, fro thennus thi Lord God schal withdrawe thee;"
Deuteronomy 30.5 (Wycliffe),Wycliffe,Old Testament,Deuteronomy,30,5,"and he schal take and schal bringe thee in to the lond which thi fadris weldiden; and thou schalt holde it, and he schal blesse thee, and schal make thee to be of more noumbre than thi fadris weren."
Deuteronomy 30.6 (Wycliffe),Wycliffe,Old Testament,Deuteronomy,30,6,"Thi Lord God schal circumcide thin herte, and the herte of thi seed, that thou loue thi Lord God in al thin herte and in al thi soule, and maist liue."
Deuteronomy 30.7 (Wycliffe),Wycliffe,Old Testament,Deuteronomy,30,7,"Forsothe the Lord schal turne alle these cursyngis on thin enemyes, and on hem that haten and pursuen thee."
Deuteronomy 30.8 (Wycliffe),Wycliffe,Old Testament,Deuteronomy,30,8,"Sotheli thou schalt turne ayen, and schalt here the vois of thi Lord God, and schalt do alle the heestis whiche Y comaunde to thee to dai;"
Deuteronomy 30.9 (Wycliffe),Wycliffe,Old Testament,Deuteronomy,30,9,"and thi Lord God schal make thee to be plenteuouse, in alle the workis of thin hondis, in the children of thi wombe, and in the fruyt of thi beestis, in abundaunce of thi lond, and in largenesse of alle thingis. For the Lord schal turne ayen, that he haue ioye on thee in alle goodis, as he ioyede in thi fadris;"
Deuteronomy 30.10 (Wycliffe),Wycliffe,Old Testament,Deuteronomy,30,10,"if netheles thou herist the voys of thi Lord God, and kepist hise heestis and cerymonys, that ben writun in this lawe, and thou turne ayen to thi Lord God in al thin herte, and in al thi soule."
Deuteronomy 30.11 (Wycliffe),Wycliffe,Old Testament,Deuteronomy,30,11,"This comaundement whiche Y comaunde to thee to day,"
Deuteronomy 30.12 (Wycliffe),Wycliffe,Old Testament,Deuteronomy,30,12,"is not aboue thee, nethir is set fer, nethir is set in heuene, that thou maist seie, Who of vs may stie to heuene, that he brynge it to vs, and we here, and fille in werk?"
Deuteronomy 30.13 (Wycliffe),Wycliffe,Old Testament,Deuteronomy,30,13,"nether it is set biyende the see, that thou pleyne, and seye, Who of vs may passe ouer the see, and brynge it til to vs, that we moun here and do that that is comaundid?"
Deuteronomy 30.14 (Wycliffe),Wycliffe,Old Testament,Deuteronomy,30,14,"But the word is ful nyy thee, in thi mouth and in thin herte, that thou do it."
Deuteronomy 30.15 (Wycliffe),Wycliffe,Old Testament,Deuteronomy,30,15,"Biholde thou, that to day Y haue set forth in thi siyt lijf and good, and ayenward deeth and yuel;"
Deuteronomy 30.16 (Wycliffe),Wycliffe,Old Testament,Deuteronomy,30,16,"that thou loue thi Lord God, and go in hise weies, and kepe hise heestis, and cerymonyes, and domes; and that thou lyue, and he multiplie thee, and blesse thee in the lond to which thou schalt entre to welde."
Deuteronomy 30.17 (Wycliffe),Wycliffe,Old Testament,Deuteronomy,30,17,"But if thin herte is turned awey, and thou nylt here, and thou art disseyued bi errour, and worschipist alien goddis,"
Deuteronomy 30.18 (Wycliffe),Wycliffe,Old Testament,Deuteronomy,30,18,"and seruest hem, Y biforseie to thee to dai, that thou schalt perische, and schalt dwelle litil tyme in the lond to which thou schalt entre to welde, whanne thou schalt passe Jordan."
Deuteronomy 30.19 (Wycliffe),Wycliffe,Old Testament,Deuteronomy,30,19,"Y clepe to day heuene and erthe witnesses, that is, aungels and men, that Y haue set forth to you lijf and deeth, good and yuel, blessyng and cursyng; therfor chese thou lijf, that bothe thou lyue and thi seed,"
Deuteronomy 30.20 (Wycliffe),Wycliffe,Old Testament,Deuteronomy,30,20,"and that thou loue thi Lord God, and obeie to his vois, and cleue to hym, for he is thi lijf, and the lengthe of thi daies; that thou dwelle in the lond, for which the Lord swoor to thi fadris, to Abraham, Isaac, and Jacob, that he schulde yyue it to hem."
Deuteronomy 31.1 (Wycliffe),Wycliffe,Old Testament,Deuteronomy,31,1,"And so Moises yede, and spak alle these wordis to al Israel,"
Deuteronomy 31.2 (Wycliffe),Wycliffe,Old Testament,Deuteronomy,31,2,"and seide to hem, Y am to dai of an hundrid and twenti yeer, Y may no ferthere go out and go yn, moost sithen also the Lord seide to me, Thou schalt not passe this Jordan."
Deuteronomy 31.3 (Wycliffe),Wycliffe,Old Testament,Deuteronomy,31,3,"Therfor thi Lord God schal passe bifore thee; he schal do awei these folkis in thi siyt, and thou schalt welde hem; and this Josue schal go bifor thee, as the Lord spak."
Deuteronomy 31.4 (Wycliffe),Wycliffe,Old Testament,Deuteronomy,31,4,"And the Lord schal do to hem as he dide to Seon, and Og kyng of Ammorreis, and to the lond of hem; and he schal do hem awey."
Deuteronomy 31.5 (Wycliffe),Wycliffe,Old Testament,Deuteronomy,31,5,"Therfor whanne the Lord hath bitake to you also hem, ye schulen do in lijk maner to hem, as Y comaundide to you."
Deuteronomy 31.6 (Wycliffe),Wycliffe,Old Testament,Deuteronomy,31,6,"Do ye manli, and be ye coumfortid; nyle ye drede in herte, nethir drede ye at the siyt of hem, for thi Lord God hym silf is thi ledere, and he schal not leeue, nether schal forsake thee."
Deuteronomy 31.7 (Wycliffe),Wycliffe,Old Testament,Deuteronomy,31,7,"And Moyses clepid Josue, and seide to hym bifor al the multitude of the sones of Israel, Be thou coumfortid, and be thou strong; for thou schalt lede this puple in to the lond which the Lord swoor that he schal yyue to the fadris of hem; and thou schalt departe it bi lot."
Deuteronomy 31.8 (Wycliffe),Wycliffe,Old Testament,Deuteronomy,31,8,"And the Lord hym silf whiche is youre ledere, schal be with thee, he schal not leeue, nether schal forsake thee; nyle thou drede, nether drede thou in herte."
Deuteronomy 31.9 (Wycliffe),Wycliffe,Old Testament,Deuteronomy,31,9,"Therfor Moyses wroot this lawe, and bitook it to the preestis, sones of Leuy, that baren the arke of the bond of pees of the Lord, and to alle the eldere men of Israel."
Deuteronomy 31.10 (Wycliffe),Wycliffe,Old Testament,Deuteronomy,31,10,"And Moyses comaundide to hem, and seide, Aftir seuen yeer, in the yeer of remyssioun, in the solempnete of tabernaclis,"
Deuteronomy 31.11 (Wycliffe),Wycliffe,Old Testament,Deuteronomy,31,11,"whanne alle men of Israel schulen come togidere, that thei appere in the siyt of her Lord God, in the place which the Lord chees, thou schalt rede the wordis of this lawe bifor al Israel,"
Deuteronomy 31.12 (Wycliffe),Wycliffe,Old Testament,Deuteronomy,31,12,"while thei heren, and while al the puple is gaderid to gidere, as wel to men, as to wymmen, to litle children, and comelyngis that ben with ynne thi yatis; that thei here, and lerne, and drede youre Lord God, and kepe and fille alle the wordis of this lawe;"
Deuteronomy 31.13 (Wycliffe),Wycliffe,Old Testament,Deuteronomy,31,13,"also that the sones of hem, that now knowen not, moun here, and that thei drede her Lord God in alle daies in whiche thei lyuen in the lond to whiche ye schulen go to gete, whanne Jordan is passid."
Deuteronomy 31.14 (Wycliffe),Wycliffe,Old Testament,Deuteronomy,31,14,"And the Lord seide to Moises, Lo! the daies of thi deeth ben nyy; clepe thou Josue, and stonde ye in the tabernacle of witnessyng, that Y comaunde to hym. Therfor Moises and Josue yeden, and stooden in the tabernacle of witnessyng;"
Deuteronomy 31.15 (Wycliffe),Wycliffe,Old Testament,Deuteronomy,31,15,"and the Lord apperide there in a pilere of cloude, that stood in the entryng of the tabernacle."
Deuteronomy 31.16 (Wycliffe),Wycliffe,Old Testament,Deuteronomy,31,16,"And the Lord seide to Moises, Lo! thou schalt slepe with thi fadris, and this puple schal rise, and schal do fornycacioun aftir alien goddis in the lond, to which lond it schal entre, that it dwelle ther ynne; there it schal forsake me, and schal make void the boond of pees, which Y couenauntide with it."
Deuteronomy 31.17 (Wycliffe),Wycliffe,Old Testament,Deuteronomy,31,17,"And my strong veniaunce schal be wrooth ayens that puple in that dai, and Y schal forsake it, and Y schal hide my face fro it, and it schal be in to deuouryng; alle yuels and turmentyngis schulen fynde it, so that it seie in that dai, Verili for the Lord is not with me, these yuelis han founde me."
Deuteronomy 31.18 (Wycliffe),Wycliffe,Old Testament,Deuteronomy,31,18,"Forsothe Y schal hide, and schal hile my face in that dai, for alle the yuels whiche it dide, for it suede alien goddis."
Deuteronomy 31.19 (Wycliffe),Wycliffe,Old Testament,Deuteronomy,31,19,"Now therfor write ye to you this song, and teche ye the sones of Israel, that thei holde it in mynde, and synge bi mouth; and that this song be to me for a witnessyng among the sones of Israel."
Deuteronomy 31.20 (Wycliffe),Wycliffe,Old Testament,Deuteronomy,31,20,"For Y schal lede hym in to the lond, for which Y swoor to hise fadris, flowynge with mylk and hony; and whanne thei han ete, and ben fillid, and ben maad fat, thei schulen turne to alien goddis, and thei schulen serue hem; and thei schulen bacbite me, and schulen make voide my couenaunt."
Deuteronomy 31.21 (Wycliffe),Wycliffe,Old Testament,Deuteronomy,31,21,"Aftir that many yuels and turmentyngis han founde hym, this song schal answere hym for witnessing, which song no foryetyng schal do awey fro the mouth of thi seed. For Y knowe the thouytis therof to day, what thingis it schal do, bifore that Y bringe it in to the lond which Y bihiyte to it."
Deuteronomy 31.22 (Wycliffe),Wycliffe,Old Testament,Deuteronomy,31,22,"Therfor Moises wroot the song, and tauyte the sones of Israel."
Deuteronomy 31.23 (Wycliffe),Wycliffe,Old Testament,Deuteronomy,31,23,"And the Lord comaundide to Josue, the sone of Nun, and seide, Be thou coumfortid, and be thou strong; for thou schalt lede the sones of Israel in to the lond which Y bihiyte, and Y schal be with thee."
Deuteronomy 31.24 (Wycliffe),Wycliffe,Old Testament,Deuteronomy,31,24,"Therfor aftir that Moises wroot the wordis of this lawe in a book, and fillide,"
Deuteronomy 31.25 (Wycliffe),Wycliffe,Old Testament,Deuteronomy,31,25,"he comaundide to Leuytis that baren the ark of boond of pees of the Lord,"
Deuteronomy 31.26 (Wycliffe),Wycliffe,Old Testament,Deuteronomy,31,26,"and seide, Take ye this book, and putte ye it in the side of the arke of boond of pees of youre Lord God, that it be there ayens thee in to witnessyng."
Deuteronomy 31.27 (Wycliffe),Wycliffe,Old Testament,Deuteronomy,31,27,"For Y knowe thi stryuyng, and thin hardest nol; yit while Y lyuede and entride with you, ye diden euere stryuyngli ayens the Lord; hou myche more whanne Y schal be deed."
Deuteronomy 31.28 (Wycliffe),Wycliffe,Old Testament,Deuteronomy,31,28,"Gadere ye to me all the grettere men in birthe, and techeris, bi youre lynagis, and Y schal speke to hem, herynge these wordis, and Y schal clepe ayens hem heuene and erthe."
Deuteronomy 31.29 (Wycliffe),Wycliffe,Old Testament,Deuteronomy,31,29,"For Y knowe, that aftir my deeth ye schulen do wickidli, and schulen bowe awei soone fro the weie which Y comaundide to you; and yuels schulen come to you in the laste tyme, whanne ye han do yuel in the siyt of the Lord, that ye terre hym to ire bi the werkis of youre hondis."
Deuteronomy 31.30 (Wycliffe),Wycliffe,Old Testament,Deuteronomy,31,30,"Therfor while al the cumpeny of the sones of Israel herde, Moises spak the wordis of this song, and fillide til to the ende."
Deuteronomy 32.1 (Wycliffe),Wycliffe,Old Testament,Deuteronomy,32,1,"Ye heuenes, here what thingis Y schal speke; the erthe here the wordis of my mouth."
Deuteronomy 32.2 (Wycliffe),Wycliffe,Old Testament,Deuteronomy,32,2,"My techyng wexe togidere as reyn; my speche flete out as dew, as lytil reyn on eerbe, and as dropis on gras."
Deuteronomy 32.3 (Wycliffe),Wycliffe,Old Testament,Deuteronomy,32,3,For Y schal inwardli clepe the name of the Lord; yyue ye glorie to oure God.
Deuteronomy 32.4 (Wycliffe),Wycliffe,Old Testament,Deuteronomy,32,4,"The werkis of God ben perfit, and alle hise weies ben domes; God is feithful, and without ony wickidnesse; God is iust and riytful."
Deuteronomy 32.5 (Wycliffe),Wycliffe,Old Testament,Deuteronomy,32,5,"Thei synneden ayens hym, and not hise sones in filthis, that is, of idolatrie; schrewid and waiward generacioun."
Deuteronomy 32.6 (Wycliffe),Wycliffe,Old Testament,Deuteronomy,32,6,"Whether thou yeldist these thingis to the Lord, thou fonned puple and vnwijs? Whether he is not thi fadir, that weldide thee, and made, and made thee of nouyt?"
Deuteronomy 32.7 (Wycliffe),Wycliffe,Old Testament,Deuteronomy,32,7,"Haue thou minde of elde daies, thenke thou alle generaciouns; axe thi fadir, and he schal telle to thee, axe thi grettere men, and thei schulen seie to thee."
Deuteronomy 32.8 (Wycliffe),Wycliffe,Old Testament,Deuteronomy,32,8,"Whanne the hiyeste departide folkis, whanne he departide the sones of Adam, he ordeynede the termes of puplis bi the noumbre of the sones of Israel."
Deuteronomy 32.9 (Wycliffe),Wycliffe,Old Testament,Deuteronomy,32,9,Forsothe the part of the Lord is his puple; Jacob is the litil part of his eritage.
Deuteronomy 32.10 (Wycliffe),Wycliffe,Old Testament,Deuteronomy,32,10,"The Lord foond hym in a deseert lond, that is, priued of Goddis religioun, in the place of orrour ethir hidousnesse, and of wast wildirnesse; the Lord ledde hym aboute, and tauyte hym, and kepte as the apple of his iye."
Deuteronomy 32.11 (Wycliffe),Wycliffe,Old Testament,Deuteronomy,32,11,"As an egle stirynge his briddis to fle, and fleynge on hem, he spredde forth his wyngis, and took hem, and bar in hise schuldris."
Deuteronomy 32.12 (Wycliffe),Wycliffe,Old Testament,Deuteronomy,32,12,"The Lord aloone was his ledere, and noon alien god was with hym."
Deuteronomy 32.13 (Wycliffe),Wycliffe,Old Testament,Deuteronomy,32,13,"The Lord ordeynede hym on an hiy lond, that he schulde ete the fruytis of feeldis, that he schulde souke hony of a stoon, and oile of the hardeste roche;"
Deuteronomy 32.14 (Wycliffe),Wycliffe,Old Testament,Deuteronomy,32,14,"botere of the droue, and mylke of scheep, with the fatnesse of lambren and of rammes, of the sones of Basan; and that he schulde ete kydis with the merowe of wheete, and schulde drynke the cleereste blood of grape."
Deuteronomy 32.15 (Wycliffe),Wycliffe,Old Testament,Deuteronomy,32,15,"The louede puple was maad fat, and kikide ayen ; maad fat withoutforth, maad fat with ynne, and alargid; he forsook God his makere, and yede awei fro God his helthe."
Deuteronomy 32.16 (Wycliffe),Wycliffe,Old Testament,Deuteronomy,32,16,"Thei terriden hym to ire in alien goddis, and thei excitiden to wrathfulnesse in abhomynaciouns."
Deuteronomy 32.17 (Wycliffe),Wycliffe,Old Testament,Deuteronomy,32,17,"Thei offriden to feendis, and not to God, to goddis whiche thei knewen not, newe goddis, and freische camen, whiche the fadris of hem worschipiden not."
Deuteronomy 32.18 (Wycliffe),Wycliffe,Old Testament,Deuteronomy,32,18,"Thou hast forsake God that gendride thee, and thou hast foryete thi Lord creatour."
Deuteronomy 32.19 (Wycliffe),Wycliffe,Old Testament,Deuteronomy,32,19,"The Lord siy, and was stirid to wrathfulnesse; for hise sones and douytris terriden hym."
Deuteronomy 32.20 (Wycliffe),Wycliffe,Old Testament,Deuteronomy,32,20,"And the Lord seide, Y schal hyde my face fro hem, and Y schal biholde the laste thingis of hem; for it is a waiward generacioun, and vnfeithful sones."
Deuteronomy 32.21 (Wycliffe),Wycliffe,Old Testament,Deuteronomy,32,21,"Thei terriden me in hym that was not God, and thei terriden to ire in her vanytees; and Y schal terre hem in hym, that is not a puple, and Y schal terre hem to yre in a fonned folk."
Deuteronomy 32.22 (Wycliffe),Wycliffe,Old Testament,Deuteronomy,32,22,"Fier, that is, peyne maad redi to hem, is kyndlid in my stronge veniaunce, and it schal brenne til to the laste thingis of helle; and it schal deuoure the lond with his fruyt, and it schal brenne the foundementis of hillis."
Deuteronomy 32.23 (Wycliffe),Wycliffe,Old Testament,Deuteronomy,32,23,"Y schal gadere yuels on hem, and Y schal fille myn arewis in hem."
Deuteronomy 32.24 (Wycliffe),Wycliffe,Old Testament,Deuteronomy,32,24,"Thei schulen be waastid with hungur, and briddis schulen deuoure hem with bitteriste bityng; Y schal sende in to hem the teeth of beestis, with the woodnesse of wormes drawynge on erthe, and of serpentis."
Deuteronomy 32.25 (Wycliffe),Wycliffe,Old Testament,Deuteronomy,32,25,"Swerd with outforth and drede with ynne schal waaste hem; a yong man and a virgyn togidre, a soukynge child with an elde man."
Deuteronomy 32.26 (Wycliffe),Wycliffe,Old Testament,Deuteronomy,32,26,"And Y seide, Where ben thei? Y schal make the mynde of hem to ceesse of men."
Deuteronomy 32.27 (Wycliffe),Wycliffe,Old Testament,Deuteronomy,32,27,"But Y delayede for the yre of enemyes, lest perauenture the enemyes of hem shulden be proude, and seie, Oure hiy hond, and not the Lord, dide alle these thingis."
Deuteronomy 32.28 (Wycliffe),Wycliffe,Old Testament,Deuteronomy,32,28,"It is a folk with out counsel, and with out prudence;"
Deuteronomy 32.29 (Wycliffe),Wycliffe,Old Testament,Deuteronomy,32,29,"Y wolde that thei saueriden, and vnderstoden, and purueiden the laste thingis."
Deuteronomy 32.30 (Wycliffe),Wycliffe,Old Testament,Deuteronomy,32,30,"How pursuede oon of enemyes a thousynde of Jewis, and tweyne dryuen awey ten thousynde? Whether not therfore for her God selde hem, and the Lord closide hem togidere?"
Deuteronomy 32.31 (Wycliffe),Wycliffe,Old Testament,Deuteronomy,32,31,"For oure God is not as the goddis of hem, and oure enemyes ben iugis."
Deuteronomy 32.32 (Wycliffe),Wycliffe,Old Testament,Deuteronomy,32,32,"The vyner of hem is of the vyner of Sodom, and of the subarbis of Gomorre; the grape of hem is the grape of galle, and the clustre is most bittir."
Deuteronomy 32.33 (Wycliffe),Wycliffe,Old Testament,Deuteronomy,32,33,"The galle of dragouns is the wyn of hem, and the venym of eddris, that may not be heelid."
Deuteronomy 32.34 (Wycliffe),Wycliffe,Old Testament,Deuteronomy,32,34,"Whether these thingis ben not hid at me, and ben seelid in myn tresouris?"
Deuteronomy 32.35 (Wycliffe),Wycliffe,Old Testament,Deuteronomy,32,35,"Veniaunce is myn, and Y schal yelde to hem in tyme, that the foot of hem slide; the dai of perdicioun is nyy, and tymes hasten to be present."
Deuteronomy 32.36 (Wycliffe),Wycliffe,Old Testament,Deuteronomy,32,36,"The Lord schal deme his puple, and he schal do merci in hise seruauntis; the puple schal se that the hond of fiyteres is sijk, and also men closid failiden, and the residues ben waastid."
Deuteronomy 32.37 (Wycliffe),Wycliffe,Old Testament,Deuteronomy,32,37,"And thei schulen seie, Where ben the goddis of hem, in whiche thei hadden trust?"
Deuteronomy 32.38 (Wycliffe),Wycliffe,Old Testament,Deuteronomy,32,38,"Of whos sacrifices thei eeten fatnessis, and drunkun the wyn of fletynge sacrifices, rise thei and helpe you, and defende thei you in nede."
Deuteronomy 32.39 (Wycliffe),Wycliffe,Old Testament,Deuteronomy,32,39,"Se ye that Y am aloone, and noon other God is outakun me; Y schal sle, and Y schal make to lyue; Y schal smyte, and Y schal make hool; and noon is that may delyuere fro myn hond."
Deuteronomy 32.40 (Wycliffe),Wycliffe,Old Testament,Deuteronomy,32,40,"And Y schal reise myn hond to heuene, and Y schal seie, Y lyue with outen ende."
Deuteronomy 32.41 (Wycliffe),Wycliffe,Old Testament,Deuteronomy,32,41,"If Y schal whette my swerd as leit, and myn hond schal take doom, Y schal yelde veniaunce to myn enemyes, and Y schal quyte to hem that haten me."
Deuteronomy 32.42 (Wycliffe),Wycliffe,Old Testament,Deuteronomy,32,42,"Y schal fille myn arewis with blood, and my swerd schal deuoure fleischis of the blood of hem that ben slayn, and of the caitifte of the heed of enemyes maad nakid."
Deuteronomy 32.43 (Wycliffe),Wycliffe,Old Testament,Deuteronomy,32,43,"Folkis, preise ye the puplis of hym, for he schal venie the blood of hise seruauntis, and he schal yelde veniaunce in to the enemyes of hem; and he schal be merciful to the lond of his puple."
Deuteronomy 32.44 (Wycliffe),Wycliffe,Old Testament,Deuteronomy,32,44,"Therfor Moises cam, and spak alle the wordis of this song in the eeris of the puple; bothe he and Josue, the sone of Nun."
Deuteronomy 32.45 (Wycliffe),Wycliffe,Old Testament,Deuteronomy,32,45,"And he fillide alle these wordis, and spak to alle Israel, and seide to hem,"
Deuteronomy 32.46 (Wycliffe),Wycliffe,Old Testament,Deuteronomy,32,46,"Putte ye youre hertis in to alle the wordis whiche Y witnesse to you to day, that ye comaunde to youre sones, to kepe, and do tho, and to fulfille alle thingis that ben writun in the book of this lawe;"
Deuteronomy 32.47 (Wycliffe),Wycliffe,Old Testament,Deuteronomy,32,47,"for not in veyn tho ben comaundid to you, but that alle men schulden lyue in tho; whiche wordis ye schulen do, and schulen contynue in long tyme in the lond, to which ye schulen entre to welde, whanne Jordan is passid."
Deuteronomy 32.48 (Wycliffe),Wycliffe,Old Testament,Deuteronomy,32,48,"And the Lord spak to Moises in the same day,"
Deuteronomy 32.49 (Wycliffe),Wycliffe,Old Testament,Deuteronomy,32,49,"and seide, Stie thou in to this hil Abirym, that is, passyng, in to the hil of Nebo, which is in the lond of Moab, ayens Jerico; and se thou the lond of Canaan, which Y schal yyue to the sones of Israel to holde, and die thou in the hil."
Deuteronomy 32.50 (Wycliffe),Wycliffe,Old Testament,Deuteronomy,32,50,"In to which hil thou schalt stie, and schalt be ioyned to thi puplis, as Aaron, thi brother, was deed in the hil of Hor, and was put to his puplis."
Deuteronomy 32.51 (Wycliffe),Wycliffe,Old Testament,Deuteronomy,32,51,"For ye trespassiden ayens me, in the myddis of the sones of Israel, at the Watris of Ayenseiyng, in Cades of deseert of Syn; and ye halewiden not me among the sones of Israel."
Deuteronomy 32.52 (Wycliffe),Wycliffe,Old Testament,Deuteronomy,32,52,"Ayenward thou schalt se the lond, and schalt not entre in to it, which Y schal yyue to the sones of Israel."
Deuteronomy 33.1 (Wycliffe),Wycliffe,Old Testament,Deuteronomy,33,1,"This is the blessing, bi which Moises, the man of God, blesside the sones of Israel bifor his deeth;"
Deuteronomy 33.2 (Wycliffe),Wycliffe,Old Testament,Deuteronomy,33,2,"and seide, The Lord cam fro Syna, and he roos to us fro Seir; he apperide fro the hil of Pharan, and thousandis of seyntis with hym; a lawe of fier in his riythond."
Deuteronomy 33.3 (Wycliffe),Wycliffe,Old Testament,Deuteronomy,33,3,"He louede puplis; alle seyntis ben in his hond, and thei that neiyen to hise feet schulen take of his doctryn."
Deuteronomy 33.4 (Wycliffe),Wycliffe,Old Testament,Deuteronomy,33,4,"Moisis comaundide lawe to vs, eritage of the multitude of Jacob."
Deuteronomy 33.5 (Wycliffe),Wycliffe,Old Testament,Deuteronomy,33,5,"And the king schal be at the moost riytful, whanne princes of the puple schulen be gaderid togidere with the lynagis of Israel."
Deuteronomy 33.6 (Wycliffe),Wycliffe,Old Testament,Deuteronomy,33,6,"Ruben lyue, and die not, and be he litil in noumbre."
Deuteronomy 33.7 (Wycliffe),Wycliffe,Old Testament,Deuteronomy,33,7,"This is the blessyng of Juda; Lord, here thou the vois of Juda, and brynge in hym to his puple; hise hondis schulen fiyte for hym, and the helpere of hym schal be ayens hise aduersaries."
Deuteronomy 33.8 (Wycliffe),Wycliffe,Old Testament,Deuteronomy,33,8,"Also he seide to Leuy, Thi perfeccioun and thi techyng is of an hooly man, whom thou preuedist in temptacioun, and demedist at the Watris of Ayenseiynge;"
Deuteronomy 33.9 (Wycliffe),Wycliffe,Old Testament,Deuteronomy,33,9,"which Leuy seide to his fadir and to his modir, Y knowe not you, and to hise britheren, Y knowe not hem; and knewen not her sones. These kepten thi speche, and these kepten thi couenaunt; A!"
Deuteronomy 33.10 (Wycliffe),Wycliffe,Old Testament,Deuteronomy,33,10,"Jacob, thei kepten thi domes, and thou, Israel, thei kepten thi lawe; thei schulen putte encense in thi strong veniaunce, and brent sacrifice on thin auter."
Deuteronomy 33.11 (Wycliffe),Wycliffe,Old Testament,Deuteronomy,33,11,"Lord, blesse thou the strengthe of hym, and resseyue thou the werkis of his hondis; smyte thou the backis of hise enemyes, and thei that haten hym, rise not."
Deuteronomy 33.12 (Wycliffe),Wycliffe,Old Testament,Deuteronomy,33,12,"And he seide to Benjamyn, The moost loued of the Lord schal dwelle tristili in hym, that is, in the Lord; he schal dwelle al day as in a chaumbur, and he schal reste bitwixe the schuldris of hym."
Deuteronomy 33.13 (Wycliffe),Wycliffe,Old Testament,Deuteronomy,33,13,"Also he seide to Joseph, His lond is of the Lordis blessyng; of the applis of heuene, and of the dewe, and of watir liggynge bynethe;"
Deuteronomy 33.14 (Wycliffe),Wycliffe,Old Testament,Deuteronomy,33,14,"of the applis of fruytis of the sunne and moone; of the coppe of elde munteyns,"
Deuteronomy 33.15 (Wycliffe),Wycliffe,Old Testament,Deuteronomy,33,15,and of the applis of euerlastynge litle hillis;
Deuteronomy 33.16 (Wycliffe),Wycliffe,Old Testament,Deuteronomy,33,16,"and of the fruytis of the lond, and of the fulnesse therof. The blessyng of hym that apperide in the busch come on the heed of Joseph, and on the cop of Nazarey, that is, hooli, among hise britheren."
Deuteronomy 33.17 (Wycliffe),Wycliffe,Old Testament,Deuteronomy,33,17,"As the first gendrid of a bole is the feirnesse of hym; the hornes of an vnicorn ben the hornes of hym; in tho he schal wyndewe folkis, til to the termes of erthe. These ben the multitudis of Effraym, and these ben the thousyndis of Manasses."
Deuteronomy 33.18 (Wycliffe),Wycliffe,Old Testament,Deuteronomy,33,18,"And he seide to Zabulon, Zabulon, be thou glad in thi goyng out, and, Ysacar, in thi tabernaclis."
Deuteronomy 33.19 (Wycliffe),Wycliffe,Old Testament,Deuteronomy,33,19,"Thei schulen clepe puplis to the hil, there thei schulen offre sacrifices of riytfulnesse; whiche schulen souke the flowing of the see as mylk, and hid tresours of grauel."
Deuteronomy 33.20 (Wycliffe),Wycliffe,Old Testament,Deuteronomy,33,20,"And he seide to Gad, Gad is blessid in broodnesse; he restide as a lioun, and he took the arm and the nol."
Deuteronomy 33.21 (Wycliffe),Wycliffe,Old Testament,Deuteronomy,33,21,"And he siy his prinshed, that the techere was kept in his part; which Gad was with the princes of the puple, and dide the riytfulnesses of the Lord, and his doom with Israel."
Deuteronomy 33.22 (Wycliffe),Wycliffe,Old Testament,Deuteronomy,33,22,"Also he seide to Dan, Dan, a whelp of a lioun, schal flowe largeli fro Basan."
Deuteronomy 33.23 (Wycliffe),Wycliffe,Old Testament,Deuteronomy,33,23,"And he seide to Neptalym, Neptalym schal vse abundaunce, and he schal be ful with blessyngis of the Lord; and he schal welde the see and the south."
Deuteronomy 33.24 (Wycliffe),Wycliffe,Old Testament,Deuteronomy,33,24,"Also he seide to Aser, Aser, be blessid in sones, and plese he hise britheren; dippe he his foot in oile."
Deuteronomy 33.25 (Wycliffe),Wycliffe,Old Testament,Deuteronomy,33,25,Yrun and bras the scho of hym; as the dai of thi youthe so and thin eelde.
Deuteronomy 33.26 (Wycliffe),Wycliffe,Old Testament,Deuteronomy,33,26,"Noon other god is as the God of the moost riytful, that is, as the God of the puple of Israel, gouerned bi moost riytful lawe; the stiere of heuene is thin helpere; cloudis rennen aboute bi the glorie of hym."
Deuteronomy 33.27 (Wycliffe),Wycliffe,Old Testament,Deuteronomy,33,27,"His dwellynge place is aboue, and armes euerlastynge ben bynethe; he schal caste out fro thi face the enemy, and he schal seie, Be thou al to-brokun."
Deuteronomy 33.28 (Wycliffe),Wycliffe,Old Testament,Deuteronomy,33,28,"Israel schal dwelle trustili and aloone; the iye of Jacob in the lond of whete, and of wyn; and heuenes schulen be derk with dew."
Deuteronomy 33.29 (Wycliffe),Wycliffe,Old Testament,Deuteronomy,33,29,"Blessed art thou, Israel; thou puple that art saued in the Lord, who is lijk thee? The scheld of thin help and the swerd of thi glorie is thi God; thin enemyes schulen denye thee, and thou schalt trede her neckis."
Deuteronomy 34.1 (Wycliffe),Wycliffe,Old Testament,Deuteronomy,34,1,"Therfor Moyses stiede fro the feeldi places of Moab on the hil of Nebo, in to the cop of Fasga, ayens Gerico. And the Lord schewide to hym al the lond of Galaad til to Dan,"
Deuteronomy 34.2 (Wycliffe),Wycliffe,Old Testament,Deuteronomy,34,2,"and al Neptalym, and the lond of Effraym and of Manasses, and al the lond of Juda, til to the laste see; and the south part,"
Deuteronomy 34.3 (Wycliffe),Wycliffe,Old Testament,Deuteronomy,34,3,"and the breede of the feeld of Jerico, of the citee of Palmes til to Segor."
Deuteronomy 34.4 (Wycliffe),Wycliffe,Old Testament,Deuteronomy,34,4,"And the Lord seide to hym, This is the lond for which Y swoor to Abraham, Isaac, and Jacob; and Y seide, Y schal yyue it to thi seed; thou hast seyn it with thin iyen, and thou schalt not passe to it."
Deuteronomy 34.5 (Wycliffe),Wycliffe,Old Testament,Deuteronomy,34,5,"And Moyses, the seruaunt of the Lord, was deed there, in the lond of Moab, for the Lord comaundide."
Deuteronomy 34.6 (Wycliffe),Wycliffe,Old Testament,Deuteronomy,34,6,"And the Lord biriede hym in a valey of the lond of Moab, ayens Fegor, and no man knewe his sepulcre til in to present day."
Deuteronomy 34.7 (Wycliffe),Wycliffe,Old Testament,Deuteronomy,34,7,"Moises was of an hundrid and twenti yeer whanne he diede; his iye dasewide not, nethir hise teeth weren stirid."
Deuteronomy 34.8 (Wycliffe),Wycliffe,Old Testament,Deuteronomy,34,8,And the sones of Israel biwepten hym thretti daies in the feeldi places of Moab; and the daies of weilyng of men bymorenynge Moises weren fillid.
Deuteronomy 34.9 (Wycliffe),Wycliffe,Old Testament,Deuteronomy,34,9,"Forsothe Josue, the sone of Nun, was fillid with the spyrit of wisdom, for Moises settide hise hondis on hym; and the sones of Israel obeieden to Josue, and diden as the Lord comaundide to Moises."
Deuteronomy 34.10 (Wycliffe),Wycliffe,Old Testament,Deuteronomy,34,10,"And a profete roos no more in Israel as Moises, whom the Lord knewe face to face,"
Deuteronomy 34.11 (Wycliffe),Wycliffe,Old Testament,Deuteronomy,34,11,"in alle myraclis, and grete wondris, whiche the Lord sente bi hym, that he schulde do in the lond of Egipt to Farao, and alle hise seruauntis, and to al the lond of hym,"
Deuteronomy 34.12 (Wycliffe),Wycliffe,Old Testament,Deuteronomy,34,12,"and al strong hond, and the grete merueylis, whiche Moyses dide bifor al Israel."
Matthew 1.1 (Wycliffe),Wycliffe,New Testament,Matthew,1,1,"The book of the generacioun of Jhesu Crist, the sone of Dauid, the sone of Abraham."
Matthew 1.2 (Wycliffe),Wycliffe,New Testament,Matthew,1,2,Abraham bigat Isaac. Isaac bigat Jacob. Jacob bigat Judas and hise britheren.
Matthew 1.3 (Wycliffe),Wycliffe,New Testament,Matthew,1,3,"Judas bigat Fares and Zaram, of Tamar. Fares bigat Esrom."
Matthew 1.4 (Wycliffe),Wycliffe,New Testament,Matthew,1,4,Esrom bigat Aram. Aram bigat Amynadab. Amynadab bigat Naason. Naason bigat Salmon.
Matthew 1.5 (Wycliffe),Wycliffe,New Testament,Matthew,1,5,"Salmon bigat Booz, of Raab. Booz bigat Obeth, of Ruth. Obeth bigat Jesse. Jesse bigat Dauid the king."
Matthew 1.6 (Wycliffe),Wycliffe,New Testament,Matthew,1,6,"Dauid the king bigat Salamon, of hir that was Vries wijf."
Matthew 1.7 (Wycliffe),Wycliffe,New Testament,Matthew,1,7,Salomon bigat Roboam. Roboam bigat Abias.
Matthew 1.8 (Wycliffe),Wycliffe,New Testament,Matthew,1,8,Abias bigat Asa. Asa bigat Josaphath. Josaphath bigat Joram. Joram bigat
Matthew 1.9 (Wycliffe),Wycliffe,New Testament,Matthew,1,9,Osias. Osias bigat Joathan. Joathan bigat Achaz. Achaz bigat Ezechie.
Matthew 1.10 (Wycliffe),Wycliffe,New Testament,Matthew,1,10,Ezechie bigat Manasses. Manasses bigat Amon.
Matthew 1.11 (Wycliffe),Wycliffe,New Testament,Matthew,1,11,"Amon bigat Josias. Josias bigat Jeconyas and his britheren, in to the transmygracioun of Babiloyne."
Matthew 1.12 (Wycliffe),Wycliffe,New Testament,Matthew,1,12,"And aftir the transmygracioun of Babiloyne, Jeconyas bigat Salatiel. Salatiel bigat Zorobabel."
Matthew 1.13 (Wycliffe),Wycliffe,New Testament,Matthew,1,13,Zorobabel bigat Abyut. Abyut bigat Eliachym. Eliachym bigat Asor.
Matthew 1.14 (Wycliffe),Wycliffe,New Testament,Matthew,1,14,Asor bigat Sadoc. Sadoc bigat Achym.
Matthew 1.15 (Wycliffe),Wycliffe,New Testament,Matthew,1,15,Achym bigat Elyut. Elyut bigat Eleasar. Eleasar bigat Mathan.
Matthew 1.16 (Wycliffe),Wycliffe,New Testament,Matthew,1,16,"Mathan bigat Jacob. Jacob bigat Joseph, the hosebonde of Marye, of whom Jhesus was borun, that is clepid Christ."
Matthew 1.17 (Wycliffe),Wycliffe,New Testament,Matthew,1,17,"And so alle generaciouns fro Abraham to Dauid ben fourtene generacions, and fro Dauid to the transmygracioun of Babiloyne ben fourtene generaciouns, and fro the transmygracioun of Babiloyne to Crist ben fourtene generaciouns."
Matthew 1.18 (Wycliffe),Wycliffe,New Testament,Matthew,1,18,"But the generacioun of Crist was thus. Whanne Marie, the modir of Jhesu, was spousid to Joseph, bifore thei camen togidere, she was foundun hauynge of the Hooli Goost in the wombe."
Matthew 1.19 (Wycliffe),Wycliffe,New Testament,Matthew,1,19,"And Joseph, hir hosebonde, for he was riytful, and wolde not puplische hir, he wolde priueli haue left hir."
Matthew 1.20 (Wycliffe),Wycliffe,New Testament,Matthew,1,20,"But while he thouyte thes thingis, lo! the aungel of the Lord apperide in sleep to hym, and seide, Joseph, the sone of Dauid, nyle thou drede to take Marie, thi wijf; for that thing that is borun in hir is of the Hooli Goost."
Matthew 1.21 (Wycliffe),Wycliffe,New Testament,Matthew,1,21,"And she shal bere a sone, and thou shalt clepe his name Jhesus; for he schal make his puple saaf fro her synnes."
Matthew 1.22 (Wycliffe),Wycliffe,New Testament,Matthew,1,22,"For al this thing was don, that it schulde be fulfillid, that was seid of the Lord bi a prophete, seiynge, Lo!"
Matthew 1.23 (Wycliffe),Wycliffe,New Testament,Matthew,1,23,"a virgyn shal haue in wombe, and she schal bere a sone, and thei schulen clepe his name Emanuel, that is to seie, God with vs."
Matthew 1.24 (Wycliffe),Wycliffe,New Testament,Matthew,1,24,"And Joseph roos fro sleepe, and dide as the aungel of the Lord comaundide hym, and took Marie, his wijf;"
Matthew 1.25 (Wycliffe),Wycliffe,New Testament,Matthew,1,25,"and he knew her not, til she hadde borun her firste bigete sone, and clepide his name Jhesus."
Matthew 2.1 (Wycliffe),Wycliffe,New Testament,Matthew,2,1,"Therfor whanne Jhesus was borun in Bethleem of Juda, in the daies of king Eroude, lo! astromyenes camen fro the eest to Jerusalem,"
Matthew 2.2 (Wycliffe),Wycliffe,New Testament,Matthew,2,2,"and seiden, Where is he, that is borun king of Jewis? for we han seyn his sterre in the eest, and we comen to worschipe him."
Matthew 2.3 (Wycliffe),Wycliffe,New Testament,Matthew,2,3,"But king Eroude herde, and was trublid, and al Jerusalem with hym."
Matthew 2.4 (Wycliffe),Wycliffe,New Testament,Matthew,2,4,"And he gaderide to gidre alle the prynces of prestis, and scribis of the puple, and enqueride of hem, where Crist shulde be borun."
Matthew 2.5 (Wycliffe),Wycliffe,New Testament,Matthew,2,5,"And thei seiden to hym, In Bethleem of Juda; for so it is writun bi a profete,"
Matthew 2.6 (Wycliffe),Wycliffe,New Testament,Matthew,2,6,"And thou, Bethleem, the lond of Juda, art not the leest among the prynces of Juda; for of thee a duyk schal go out, that schal gouerne my puple of Israel."
Matthew 2.7 (Wycliffe),Wycliffe,New Testament,Matthew,2,7,"Thanne Eroude clepide pryueli the astromyens, and lernyde bisili of hem the tyme of the sterre that apperide to hem."
Matthew 2.8 (Wycliffe),Wycliffe,New Testament,Matthew,2,8,"And he sente hem in to Bethleem, and seide, Go ye, and axe ye bisili of the child, and whanne yee han foundun, telle ye it to me, that Y also come, and worschipe hym."
Matthew 2.9 (Wycliffe),Wycliffe,New Testament,Matthew,2,9,"And whanne thei hadden herd the kyng, thei wenten forth. And lo! the sterre, that thei siyen in the eest, wente bifore hem, til it cam, and stood aboue, where the child was."
Matthew 2.10 (Wycliffe),Wycliffe,New Testament,Matthew,2,10,"And thei siyen the sterre, and ioyeden with a ful greet ioye."
Matthew 2.11 (Wycliffe),Wycliffe,New Testament,Matthew,2,11,"And thei entriden in to the hous, and founden the child with Marie, his modir; and thei felden doun, and worschipiden him. And whanne thei hadden openyd her tresouris, thei offryden to hym yiftis, gold, encense, and myrre."
Matthew 2.12 (Wycliffe),Wycliffe,New Testament,Matthew,2,12,"And whanne thei hadden take an aunswere in sleep, that thei schulden not turne ayen to Eroude, thei turneden ayen bi anothir weie in to her cuntrey."
Matthew 2.13 (Wycliffe),Wycliffe,New Testament,Matthew,2,13,"And whanne thei weren goon, lo! the aungel of the Lord apperide to Joseph in sleep, and seide, Rise vp, and take the child and his modir, and fle in to Egipt, and be thou there, til that I seie to thee; for it is to come, that Eroude seke the child, to destrie hym."
Matthew 2.14 (Wycliffe),Wycliffe,New Testament,Matthew,2,14,"And Joseph roos, and took the child and his modir bi nyyt, and wente in to Egipt,"
Matthew 2.15 (Wycliffe),Wycliffe,New Testament,Matthew,2,15,"and he was there to the deeth of Eroude; that it schulde be fulfillid, that was seid of the Lord bi the profete, seiynge, Fro Egipt Y haue clepid my sone."
Matthew 2.16 (Wycliffe),Wycliffe,New Testament,Matthew,2,16,"Thanne Eroude seynge that he was disseyued of the astromyens, was ful wrooth; and he sente, and slowe alle the children, that weren in Bethleem, and in alle the coostis therof, fro two yeer age and with inne, aftir the tyme that he had enquerid of the astromyens."
Matthew 2.17 (Wycliffe),Wycliffe,New Testament,Matthew,2,17,"Thanne it was fulfillid, that was seid bi Jeremye, the profete,"
Matthew 2.18 (Wycliffe),Wycliffe,New Testament,Matthew,2,18,"seiynge, A vois was herd an hiy, wepynge and moche weilyng, Rachel biwepynge hir sones, and she wolde not be coumfortid, for thei ben noyt."
Matthew 2.19 (Wycliffe),Wycliffe,New Testament,Matthew,2,19,"But whanne Eroude was deed, loo! the aungel of the Lord apperide to Joseph in sleep in Egipt,"
Matthew 2.20 (Wycliffe),Wycliffe,New Testament,Matthew,2,20,"and seide, Ryse vp, and take the child and his modir, and go in to the lond of Israel; for thei that souyten the lijf of the chijld ben deed."
Matthew 2.21 (Wycliffe),Wycliffe,New Testament,Matthew,2,21,"Joseph roos, and took the child and his modir, and cam in to the loond of Israel."
Matthew 2.22 (Wycliffe),Wycliffe,New Testament,Matthew,2,22,"And he herde that Archilaus regnede in Judee for Eroude, his fadir, and dredde to go thidir. And he was warned in sleep, and wente in to the parties of Galilee;"
Matthew 2.23 (Wycliffe),Wycliffe,New Testament,Matthew,2,23,"and cam, and dwelte in a citee, that ys clepid Nazareth, that it shulde be fulfillid, that was seid bi profetis, For he shal be clepid a Nazarey."
Matthew 3.1 (Wycliffe),Wycliffe,New Testament,Matthew,3,1,"In tho daies Joon Baptist cam, and prechide in the desert of Judee,"
Matthew 3.2 (Wycliffe),Wycliffe,New Testament,Matthew,3,2,"and seide, Do ye penaunce, for the kyngdom of heuenes shal neiye."
Matthew 3.3 (Wycliffe),Wycliffe,New Testament,Matthew,3,3,"For this is he, of whom it is seid bi Ysaie, the prophete, seyinge, A vois of a crier in desert, Make ye redi the weies of the Lord; make ye riyt the pathis of hym."
Matthew 3.4 (Wycliffe),Wycliffe,New Testament,Matthew,3,4,"And this Joon hadde clothing of camels heeris, and a girdil of skynne aboute hise leendis; and his mete was honysoukis, and hony of the wode."
Matthew 3.5 (Wycliffe),Wycliffe,New Testament,Matthew,3,5,"Thanne Jerusalem wente out to hym, and al Judee, and al the cuntre aboute Jordan;"
Matthew 3.6 (Wycliffe),Wycliffe,New Testament,Matthew,3,6,"and thei weren waischun of hym in Jordan, and knowlechiden her synnes."
Matthew 3.7 (Wycliffe),Wycliffe,New Testament,Matthew,3,7,"But he siy manye of the Farysees and of Saduceis comynge to his baptym, and seide to hem, Generaciouns of eddris, who shewide to you to fle fro the wraththe that is to come?"
Matthew 3.8 (Wycliffe),Wycliffe,New Testament,Matthew,3,8,"Therfor do ye worthi fruyte of penaunce,"
Matthew 3.9 (Wycliffe),Wycliffe,New Testament,Matthew,3,9,"and nyle ye seie with ynne you, We han Abraham to fadir; for Y seie to you, that God is myyti to reise vp of these stoones the sones of Abraham."
Matthew 3.10 (Wycliffe),Wycliffe,New Testament,Matthew,3,10,"And now the ax is put to the roote of the tree; therfore euery tree that makith not good fruyt, shal be kit doun, and shal be cast in to the fier."
Matthew 3.11 (Wycliffe),Wycliffe,New Testament,Matthew,3,11,"Y waische you in water, in to penaunce; but he that shal come after me is strongere than Y, whos schoon Y am not worthi to bere; he shal baptise you in the Hooli Goost and fier."
Matthew 3.12 (Wycliffe),Wycliffe,New Testament,Matthew,3,12,"Whos wynewing cloth is in his hoond, and he shal fulli clense his corn flore, and shal gadere his whete in to his berne; but the chaffe he shal brenne with fier that mai not be quenchid."
Matthew 3.13 (Wycliffe),Wycliffe,New Testament,Matthew,3,13,"Thanne Jhesus cam fro Galilee in to Jordan to Joon, to be baptised of hym."
Matthew 3.14 (Wycliffe),Wycliffe,New Testament,Matthew,3,14,"And Joon forbede him, and seide, Y owe to be baptisid of thee, and thou comest to me?"
Matthew 3.15 (Wycliffe),Wycliffe,New Testament,Matthew,3,15,"But Jhesus answeride, and seide to hym, Suffre nowe, for thus it fallith to vs to fulfille al riytfulnesse."
Matthew 3.16 (Wycliffe),Wycliffe,New Testament,Matthew,3,16,"Thanne Joon suffride hym. And whanne Jhesus was baptisid, anoon he wente up fro the watir; and lo! heuenes weren openyd to hym, and he saie the Spirit of God comynge doun as a dowue, and comynge on hym; and loo!"
Matthew 3.17 (Wycliffe),Wycliffe,New Testament,Matthew,3,17,"a vois fro heuenes, seiynge, This is my louyd sone, in which Y haue plesid to me."
Matthew 4.1 (Wycliffe),Wycliffe,New Testament,Matthew,4,1,"Thanne Jhesus was led of a spirit in to desert, to be temptid of the feend."
Matthew 4.2 (Wycliffe),Wycliffe,New Testament,Matthew,4,2,"And whanne he hadde fastid fourti daies and fourti nyytis, aftirward he hungride."
Matthew 4.3 (Wycliffe),Wycliffe,New Testament,Matthew,4,3,"And the tempter cam nyy, and seide to hym, If thou art Goddis sone, seie that thes stoones be maad looues."
Matthew 4.4 (Wycliffe),Wycliffe,New Testament,Matthew,4,4,"Which answeride, and seide to hym, It is writun, Not oonli in breed luyeth man, but in ech word that cometh of Goddis mouth."
Matthew 4.5 (Wycliffe),Wycliffe,New Testament,Matthew,4,5,"Thanne the feend took hym in to the hooli citee, and settide hym on the pynacle of the temple,"
Matthew 4.6 (Wycliffe),Wycliffe,New Testament,Matthew,4,6,"and seide to hym, If thou art Goddis sone, sende thee adoun; for it is writun, That to hise aungels he comaundide of thee, and thei schulen take thee in hondis, lest perauenture thou hirte thi foot at a stoon."
Matthew 4.7 (Wycliffe),Wycliffe,New Testament,Matthew,4,7,"Eftsoone Jhesus seide to hym, It is writun, Thou shalt not tempte thi Lord God."
Matthew 4.8 (Wycliffe),Wycliffe,New Testament,Matthew,4,8,"Eftsoone the feend took hym in to a ful hiy hil, and schewide to hym alle the rewmes of the world, and the ioye of hem;"
Matthew 4.9 (Wycliffe),Wycliffe,New Testament,Matthew,4,9,"and seide to hym, Alle these Y schal yyue to thee, if thou falle doun and worschipe me."
Matthew 4.10 (Wycliffe),Wycliffe,New Testament,Matthew,4,10,"Thanne Jhesus seide to hym, Goo, Sathanas; for it is writun, Thou schalt worschipe thi Lord God, and to hym aloone thou shalt serue."
Matthew 4.11 (Wycliffe),Wycliffe,New Testament,Matthew,4,11,"Thanne the feend lafte hym; and lo! aungels camen nyy, and serueden to hym."
Matthew 4.12 (Wycliffe),Wycliffe,New Testament,Matthew,4,12,"But whanne Jhesus hadde herd that Joon was takun, he wente in to Galilee."
Matthew 4.13 (Wycliffe),Wycliffe,New Testament,Matthew,4,13,"And he lefte the citee of Nazareth, and cam, and dwelte in the citee of Cafarnaum, biside the see, in the coostis of Zabulon and Neptalym,"
Matthew 4.14 (Wycliffe),Wycliffe,New Testament,Matthew,4,14,"that it shulde be fulfillid, that was seid by Ysaie, the profete, seiynge,"
Matthew 4.15 (Wycliffe),Wycliffe,New Testament,Matthew,4,15,"The lond of Sabulon and the lond of Neptalym, the weie of the see ouer Jordan, of Galilee of hethen men,"
Matthew 4.16 (Wycliffe),Wycliffe,New Testament,Matthew,4,16,"the puple that walkide in derknessis saye greet liyt, and while men satten in the cuntre of shadewe of deth, liyt aroos to hem."
Matthew 4.17 (Wycliffe),Wycliffe,New Testament,Matthew,4,17,"Fro that tyme Jhesus bigan to preche, and seie, Do ye penaunce, for the kyngdom of heuenes schal come niy."
Matthew 4.18 (Wycliffe),Wycliffe,New Testament,Matthew,4,18,"And Jhesus walkide bisidis the see of Galilee, and saye twei britheren, Symount, that is clepid Petre, and Andrewe, his brothir, castynge nettis in to the see; for thei weren fischeris."
Matthew 4.19 (Wycliffe),Wycliffe,New Testament,Matthew,4,19,"And he seide to hem, Come ye aftir me, and Y shal make you to be maad fisscheris of men."
Matthew 4.20 (Wycliffe),Wycliffe,New Testament,Matthew,4,20,"And anoon thei leften the nettis, and sueden hym."
Matthew 4.21 (Wycliffe),Wycliffe,New Testament,Matthew,4,21,"And he yede forth fro that place, and saie tweyne othere britheren, James of Zebede, and Joon, his brother, in a schip with Zebede, her fadir, amendynge her nettis, and he clepide hem."
Matthew 4.22 (Wycliffe),Wycliffe,New Testament,Matthew,4,22,"And anoon thei leften the nettis and the fadir, and sueden hym."
Matthew 4.23 (Wycliffe),Wycliffe,New Testament,Matthew,4,23,"And Jhesus yede aboute al Galilee, techynge in the synagogis of hem, and prechynge the gospel of the kyngdom, and heelynge euery languor and eche sekenesse among the puple."
Matthew 4.24 (Wycliffe),Wycliffe,New Testament,Matthew,4,24,"And his fame wente in to al Sirie; and thei brouyten to hym alle that weren at male ese, and that weren take with dyuerse languores and turmentis, and hem that hadden feendis, and lunatike men, and men in palesy, and he heelide hem."
Matthew 4.25 (Wycliffe),Wycliffe,New Testament,Matthew,4,25,"And ther sueden hym myche puple of Galile, and of Decapoli, and of Jerusalem, and of Judee, and of biyende Jordan."
Matthew 5.1 (Wycliffe),Wycliffe,New Testament,Matthew,5,1,"And Jhesus, seynge the puple, wente vp in to an hil; and whanne he was set, hise disciplis camen to hym."
Matthew 5.2 (Wycliffe),Wycliffe,New Testament,Matthew,5,2,"And he openyde his mouth, and tauyte hem, and seide,"
Matthew 5.3 (Wycliffe),Wycliffe,New Testament,Matthew,5,3,"Blessed ben pore men in spirit, for the kyngdom of heuenes is herne."
Matthew 5.4 (Wycliffe),Wycliffe,New Testament,Matthew,5,4,"Blessid ben mylde men, for thei schulen welde the erthe."
Matthew 5.5 (Wycliffe),Wycliffe,New Testament,Matthew,5,5,"Blessid ben thei that mornen, for thei schulen be coumfortid."
Matthew 5.6 (Wycliffe),Wycliffe,New Testament,Matthew,5,6,"Blessid ben thei that hungren and thristen riytwisnesse, for thei schulen be fulfillid."
Matthew 5.7 (Wycliffe),Wycliffe,New Testament,Matthew,5,7,"Blessid ben merciful men, for thei schulen gete merci."
Matthew 5.8 (Wycliffe),Wycliffe,New Testament,Matthew,5,8,"Blessid ben thei that ben of clene herte, for thei schulen se God."
Matthew 5.9 (Wycliffe),Wycliffe,New Testament,Matthew,5,9,"Blessid ben pesible men, for thei schulen be clepid Goddis children."
Matthew 5.10 (Wycliffe),Wycliffe,New Testament,Matthew,5,10,"Blessid ben thei that suffren persecusioun for riytfulnesse, for the kingdam of heuenes is herne."
Matthew 5.11 (Wycliffe),Wycliffe,New Testament,Matthew,5,11,"Ye schulen be blessid, whanne men schulen curse you, and schulen pursue you, and shulen seie al yuel ayens you liynge, for me."
Matthew 5.12 (Wycliffe),Wycliffe,New Testament,Matthew,5,12,"Ioie ye, and be ye glad, for youre meede is plenteuouse in heuenes; for so thei han pursued also profetis that weren bifor you."
Matthew 5.13 (Wycliffe),Wycliffe,New Testament,Matthew,5,13,"Ye ben salt of the erthe; that if the salt vanysche awey, whereynne schal it be saltid? To no thing it is worth ouere, no but that it be cast out, and be defoulid of men."
Matthew 5.14 (Wycliffe),Wycliffe,New Testament,Matthew,5,14,Ye ben liyt of the world; a citee set on an hil may not be hid;
Matthew 5.15 (Wycliffe),Wycliffe,New Testament,Matthew,5,15,"ne me teendith not a lanterne, and puttith it vndur a busschel, but on a candilstike, that it yyue liyt to alle that ben in the hous."
Matthew 5.16 (Wycliffe),Wycliffe,New Testament,Matthew,5,16,"So schyne youre liyt befor men, that thei se youre goode werkis, and glorifie youre fadir that is in heuenes."
Matthew 5.17 (Wycliffe),Wycliffe,New Testament,Matthew,5,17,"Nil ye deme, that Y cam to vndo the lawe, or the profetis; Y cam not to vndo the lawe, but to fulfille."
Matthew 5.18 (Wycliffe),Wycliffe,New Testament,Matthew,5,18,"Forsothe Y seie to you, til heuene and erthe passe, o lettir or o titel shal not passe fro the lawe, til alle thingis be doon."
Matthew 5.19 (Wycliffe),Wycliffe,New Testament,Matthew,5,19,"Therfor he that brekith oon of these leeste maundementis, and techith thus men, schal be clepid the leste in the rewme of heuenes; but he that doith, and techith, schal be clepid greet in the kyngdom of heuenes."
Matthew 5.20 (Wycliffe),Wycliffe,New Testament,Matthew,5,20,"And Y seie to you, that but your riytfulnesse be more plenteuouse than of scribis and of Farisees, ye schulen not entre into the kyngdom of heuenes."
Matthew 5.21 (Wycliffe),Wycliffe,New Testament,Matthew,5,21,"Ye han herd that it was seid to elde men, Thou schalt not slee; and he that sleeth, schal be gilti to doom."
Matthew 5.22 (Wycliffe),Wycliffe,New Testament,Matthew,5,22,"But Y seie to you, that ech man that is wrooth to his brothir, schal be gilti to doom; and he that seith to his brother, Fy! schal be gilti to the counseil; but he that seith, Fool, schal be gilti to the fier of helle."
Matthew 5.23 (Wycliffe),Wycliffe,New Testament,Matthew,5,23,"Therfor if thou offrist thi yifte at the auter, and ther thou bithenkist, that thi brothir hath sum what ayens thee,"
Matthew 5.24 (Wycliffe),Wycliffe,New Testament,Matthew,5,24,"leeue there thi yifte bifor the auter, and go first to be recounselid to thi brothir, and thanne thou schalt come, and schalt offre thi yifte."
Matthew 5.25 (Wycliffe),Wycliffe,New Testament,Matthew,5,25,"Be thou consentynge to thin aduersarie soone, while thou art in the weie with hym, lest perauenture thin aduersarie take thee to the domesman, and the domesman take thee to the mynystre, and thou be sent in to prisoun."
Matthew 5.26 (Wycliffe),Wycliffe,New Testament,Matthew,5,26,"Treuli Y seie to thee, thou shalt not go out fro thennus, til thou yelde the last ferthing."
Matthew 5.27 (Wycliffe),Wycliffe,New Testament,Matthew,5,27,"Ye han herd that it was seid to elde men, Thou schalt do no letcherie."
Matthew 5.28 (Wycliffe),Wycliffe,New Testament,Matthew,5,28,"But Y seie to you, that euery man that seeth a womman for to coueite hir, hath now do letcherie bi hir in his herte."
Matthew 5.29 (Wycliffe),Wycliffe,New Testament,Matthew,5,29,"That if thi riyt iye sclaundre thee, pulle hym out, and caste fro thee; for it spedith to thee, that oon of thi membris perische, than that al thi bodi go in to helle."
Matthew 5.30 (Wycliffe),Wycliffe,New Testament,Matthew,5,30,"And if thi riyt hond sclaundre thee, kitte hym aweye, and caste fro thee; for it spedith to thee that oon of thi membris perische, than that al thi bodi go in to helle."
Matthew 5.31 (Wycliffe),Wycliffe,New Testament,Matthew,5,31,"And it hath be seyd, Who euere leeueth his wijf, yyue he to hir a libel of forsakyng."
Matthew 5.32 (Wycliffe),Wycliffe,New Testament,Matthew,5,32,"But Y seie to you, that euery man that leeueth his wijf, outtakun cause of fornycacioun, makith hir to do letcherie, and he that weddith the forsakun wijf, doith auowtrye."
Matthew 5.33 (Wycliffe),Wycliffe,New Testament,Matthew,5,33,"Eftsoone ye han herd, that it was seid to elde men, Thou schalt not forswere, but thou schalt yelde thin othis to the Lord."
Matthew 5.34 (Wycliffe),Wycliffe,New Testament,Matthew,5,34,"But Y seie to you, that ye swere not for ony thing; nethir bi heuene, for it is the trone of God;"
Matthew 5.35 (Wycliffe),Wycliffe,New Testament,Matthew,5,35,"nether bi the erthe, for it is the stole of his feet; nether bi Jerusalem, for it is the citee of a greet kyng; nether thou shalt not swere bi thin heed,"
Matthew 5.36 (Wycliffe),Wycliffe,New Testament,Matthew,5,36,"for thou maist not make oon heere white, ne blacke;"
Matthew 5.37 (Wycliffe),Wycliffe,New Testament,Matthew,5,37,"but be youre word, Yhe, yhe; Nay, nay; and that that is more than these, is of yuel."
Matthew 5.38 (Wycliffe),Wycliffe,New Testament,Matthew,5,38,"Ye han herd that it hath be seid, Iye for iye, and tothe for tothe."
Matthew 5.39 (Wycliffe),Wycliffe,New Testament,Matthew,5,39,"But Y seie to you, that ye ayenstonde not an yuel man; but if ony smyte thee in the riyt cheke, schewe to him also the tothir;"
Matthew 5.40 (Wycliffe),Wycliffe,New Testament,Matthew,5,40,"and to hym that wole stryue with thee in doom, and take awey thi coote, leeue thou to him also thi mantil;"
Matthew 5.41 (Wycliffe),Wycliffe,New Testament,Matthew,5,41,"and who euer constreyneth thee a thousynde pacis, go thou with hym othir tweyne."
Matthew 5.42 (Wycliffe),Wycliffe,New Testament,Matthew,5,42,"Yyue thou to hym that axith of thee, and turne not awey fro hym that wole borewe of thee."
Matthew 5.43 (Wycliffe),Wycliffe,New Testament,Matthew,5,43,"Ye han herd that it was seid, Thou shalt loue thi neiybore, and hate thin enemye."
Matthew 5.44 (Wycliffe),Wycliffe,New Testament,Matthew,5,44,"But Y seie to you, loue ye youre enemyes, do ye wel to hem that hatiden you, and preye ye for hem that pursuen, and sclaundren you;"
Matthew 5.45 (Wycliffe),Wycliffe,New Testament,Matthew,5,45,"that ye be the sones of your fadir that is in heuenes, that makith his sunne to rise vpon goode and yuele men, and reyneth on iust men and vniuste."
Matthew 5.46 (Wycliffe),Wycliffe,New Testament,Matthew,5,46,"For if ye louen hem that louen you, what mede schulen ye han? whether pupplicans doon not this?"
Matthew 5.47 (Wycliffe),Wycliffe,New Testament,Matthew,5,47,"And if ye greten youre britheren oonli, what schulen ye do more? ne doon not hethene men this?"
Matthew 5.48 (Wycliffe),Wycliffe,New Testament,Matthew,5,48,"Therfore be ye parfit, as youre heuenli fadir is parfit."
Matthew 6.1 (Wycliffe),Wycliffe,New Testament,Matthew,6,1,"Takith hede, that ye do not youre riytwisnesse bifor men, to be seyn of hem, ellis ye schulen haue no meede at youre fadir that is in heuenes."
Matthew 6.2 (Wycliffe),Wycliffe,New Testament,Matthew,6,2,"Therfore whanne thou doist almes, nyle thou trumpe tofore thee, as ypocritis doon in synagogis and stretis, that thei be worschipid of men; sotheli Y seie to you, they han resseyued her meede."
Matthew 6.3 (Wycliffe),Wycliffe,New Testament,Matthew,6,3,"But whanne thou doist almes, knowe not thi left hond what thi riyt hond doith, that thin almes be in hidils,"
Matthew 6.4 (Wycliffe),Wycliffe,New Testament,Matthew,6,4,"and thi fadir that seeth in hiddils, schal quyte thee."
Matthew 6.5 (Wycliffe),Wycliffe,New Testament,Matthew,6,5,"And whanne ye preyen, ye schulen not be as ipocritis, that louen to preye stondynge in synagogis and corneris of stretis, to be seyn of men; treuli Y seie to you, thei han resseyued her meede."
Matthew 6.6 (Wycliffe),Wycliffe,New Testament,Matthew,6,6,"But whanne thou schalt preye, entre in to thi couche, and whanne the dore is schet, preye thi fadir in hidils, and thi fadir that seeth in hidils, schal yelde to thee."
Matthew 6.7 (Wycliffe),Wycliffe,New Testament,Matthew,6,7,"But in preiyng nyle yee speke myche, as hethene men doon, for thei gessen that thei ben herd in her myche speche."
Matthew 6.8 (Wycliffe),Wycliffe,New Testament,Matthew,6,8,"Therfor nyle ye be maad lich to hem, for your fadir woot what is nede to you, bifore that ye axen hym."
Matthew 6.9 (Wycliffe),Wycliffe,New Testament,Matthew,6,9,"And thus ye schulen preye, Oure fadir that art in heuenes, halewid be thi name;"
Matthew 6.10 (Wycliffe),Wycliffe,New Testament,Matthew,6,10,thi kyngdoom come to; be thi wille don in erthe as in heuene;
Matthew 6.11 (Wycliffe),Wycliffe,New Testament,Matthew,6,11,yyue to vs this dai oure breed ouer othir substaunce;
Matthew 6.12 (Wycliffe),Wycliffe,New Testament,Matthew,6,12,"and foryyue to vs oure dettis, as we foryyuen to oure dettouris; and lede vs not in to temptacioun,"
Matthew 6.13 (Wycliffe),Wycliffe,New Testament,Matthew,6,13,but delyuere vs fro yuel.
Matthew 6.14 (Wycliffe),Wycliffe,New Testament,Matthew,6,14,"Amen. For if ye foryyuen to men her synnes, youre heuenli fadir schal foryyue to you youre trespassis."
Matthew 6.15 (Wycliffe),Wycliffe,New Testament,Matthew,6,15,"Sotheli if ye foryyuen not to men, nether youre fadir schal foryyue to you youre synnes."
Matthew 6.16 (Wycliffe),Wycliffe,New Testament,Matthew,6,16,"But whanne ye fasten, nyle ye be maad as ypocritis sorewful, for thei defacen hem silf, to seme fastyng to men; treuli Y seie to you, they han resseyued her meede."
Matthew 6.17 (Wycliffe),Wycliffe,New Testament,Matthew,6,17,"But whanne thou fastist, anoynte thin heed, and waische thi face,"
Matthew 6.18 (Wycliffe),Wycliffe,New Testament,Matthew,6,18,"that thou be not seen fastynge to men, but to thi fadir that is in hidlis, and thi fadir that seeth in priuey, shal yelde to thee."
Matthew 6.19 (Wycliffe),Wycliffe,New Testament,Matthew,6,19,"Nile ye tresoure to you tresouris in erthe, where ruste and mouyte destrieth, and where theues deluen out and stelen;"
Matthew 6.20 (Wycliffe),Wycliffe,New Testament,Matthew,6,20,"but gadere to you tresouris in heuene, where nether ruste ne mouyte distrieth, and where theues deluen not out, ne stelen."
Matthew 6.21 (Wycliffe),Wycliffe,New Testament,Matthew,6,21,"For where thi tresoure is, there also thin herte is."
Matthew 6.22 (Wycliffe),Wycliffe,New Testament,Matthew,6,22,"The lanterne of thi bodi is thin iye; if thin iye be symple, al thi bodi shal be liytful;"
Matthew 6.23 (Wycliffe),Wycliffe,New Testament,Matthew,6,23,"but if thin iye be weiward, al thi bodi shal be derk. If thanne the liyt that is in thee be derknessis, how grete schulen thilk derknessis be?"
Matthew 6.24 (Wycliffe),Wycliffe,New Testament,Matthew,6,24,"No man may serue tweyn lordis, for ethir he schal hate the toon, and loue the tother; ethir he shal susteyne the toon, and dispise the tothir. Ye moun not serue God and richessis."
Matthew 6.25 (Wycliffe),Wycliffe,New Testament,Matthew,6,25,"Therfor I seie to you, that ye be not bisi to youre lijf, what ye schulen ete; nether to youre bodi, with what ye schulen be clothid. Whether lijf is not more than meete, and the bodie more than cloth?"
Matthew 6.26 (Wycliffe),Wycliffe,New Testament,Matthew,6,26,"Biholde ye the foulis of the eire, for thei sowen not, nethir repen, nethir gaderen in to bernes; and youre fadir of heuene fedith hem. Whether ye ben not more worthi than thei?"
Matthew 6.27 (Wycliffe),Wycliffe,New Testament,Matthew,6,27,But who of you thenkynge mai putte to his stature o cubit?
Matthew 6.28 (Wycliffe),Wycliffe,New Testament,Matthew,6,28,"And of clothing what ben ye bisye? Biholde ye the lilies of the feeld, how thei wexen. Thei trauelen not, nether spynnen;"
Matthew 6.29 (Wycliffe),Wycliffe,New Testament,Matthew,6,29,"and Y seie to you, Salomon in al his glorie was not keuered as oon of these."
Matthew 6.30 (Wycliffe),Wycliffe,New Testament,Matthew,6,30,"And if God clothith thus the hei of the feeld, that to day is, and to morewe is cast in to an ouen, hou myche more you of litel feith?"
Matthew 6.31 (Wycliffe),Wycliffe,New Testament,Matthew,6,31,"Therfor nyle ye be bisi, seiynge, What schulen we ete? or, What schulen we drinke? or, With what thing schulen we be keuered?"
Matthew 6.32 (Wycliffe),Wycliffe,New Testament,Matthew,6,32,"For hethene men seken alle these thingis; and youre fadir woot, that ye han nede to alle these thingis."
Matthew 6.33 (Wycliffe),Wycliffe,New Testament,Matthew,6,33,"Therfor seke ye first the kyngdom of God, and his riytfulnesse, and alle these thingis shulen be cast to you."
Matthew 6.34 (Wycliffe),Wycliffe,New Testament,Matthew,6,34,"Therfor nyle ye be bisy in to the morew, for the morew shal be bisi to hym silf; for it suffisith to the dai his owen malice."
Matthew 7.1 (Wycliffe),Wycliffe,New Testament,Matthew,7,1,"Nile ye deme, that ye be not demed; for in what doom ye demen,"
Matthew 7.2 (Wycliffe),Wycliffe,New Testament,Matthew,7,2,"ye schulen be demed, and in what mesure ye meten, it schal be meten ayen to you."
Matthew 7.3 (Wycliffe),Wycliffe,New Testament,Matthew,7,3,"But what seest thou a litil mote in the iye of thi brother, and seest not a beem in thin owne iye?"
Matthew 7.4 (Wycliffe),Wycliffe,New Testament,Matthew,7,4,"Or hou seist thou to thi brothir, Brothir, suffre I schal do out a mote fro thin iye, and lo! a beem is in thin owne iye?"
Matthew 7.5 (Wycliffe),Wycliffe,New Testament,Matthew,7,5,"Ipocrite, do thou out first the beem of thin iye, and thanne thou schalt se to do out the mote of the iye of thi brothir."
Matthew 7.6 (Wycliffe),Wycliffe,New Testament,Matthew,7,6,"Nile ye yyue hooli thing to houndis, nethir caste ye youre margaritis bifore swyne, lest perauenture thei defoulen hem with her feet, and the houndis be turned, and al to-tere you."
Matthew 7.7 (Wycliffe),Wycliffe,New Testament,Matthew,7,7,"Axe ye, and it schal be youun to you; seke ye, and ye schulen fynde; knocke ye, and it schal be openyd to you."
Matthew 7.8 (Wycliffe),Wycliffe,New Testament,Matthew,7,8,"For ech that axith, takith; and he that sekith, fyndith; and it schal be openyd to hym, that knockith."
Matthew 7.9 (Wycliffe),Wycliffe,New Testament,Matthew,7,9,"What man of you is, that if his sone axe hym breed, whethir he wole take hym a stoon?"
Matthew 7.10 (Wycliffe),Wycliffe,New Testament,Matthew,7,10,"Or if he axe fische, whether he wole take hym an edder?"
Matthew 7.11 (Wycliffe),Wycliffe,New Testament,Matthew,7,11,"Therfor if ye, whanne ye ben yuele men, kunnen yyue good yiftis to youre sones, hou myche more youre fadir that is in heuenes schal yyue good thingis to men that axen hym?"
Matthew 7.12 (Wycliffe),Wycliffe,New Testament,Matthew,7,12,"Therfor alle thingis, what euere thingis ye wolen that men do to you, do ye to hem, for this is the lawe and the prophetis."
Matthew 7.13 (Wycliffe),Wycliffe,New Testament,Matthew,7,13,"Entre ye bi the streyt yate; for the yate that ledith to perdicioun is large, and the weie is broode, and there ben many that entren bi it."
Matthew 7.14 (Wycliffe),Wycliffe,New Testament,Matthew,7,14,"Hou streit is the yate, and narwy the weye, that ledith to lijf, and ther ben fewe that fynden it."
Matthew 7.15 (Wycliffe),Wycliffe,New Testament,Matthew,7,15,"Be ye war of fals prophetis, that comen to you in clothingis of scheep, but withynneforth thei ben as wolues of raueyn;"
Matthew 7.16 (Wycliffe),Wycliffe,New Testament,Matthew,7,16,"of her fruytis ye schulen knowe hem. Whether men gaderen grapis of thornes, or figus of breris?"
Matthew 7.17 (Wycliffe),Wycliffe,New Testament,Matthew,7,17,So euery good tre makith good fruytis; but an yuel tre makith yuel fruytis.
Matthew 7.18 (Wycliffe),Wycliffe,New Testament,Matthew,7,18,"A good tre may not make yuel fruytis, nethir an yuel tre make good fruytis."
Matthew 7.19 (Wycliffe),Wycliffe,New Testament,Matthew,7,19,"Euery tre that makith not good fruyt, schal be kyt doun, and schal be cast in to the fier."
Matthew 7.20 (Wycliffe),Wycliffe,New Testament,Matthew,7,20,Therfor of her fruytis ye schulen knowe hem.
Matthew 7.21 (Wycliffe),Wycliffe,New Testament,Matthew,7,21,"Not ech man that seith to me, Lord, Lord, schal entre in to the kyngdom of heuenes; but he that doith the wille of my fadir that is in heuenes, he schal entre in to the kyngdoom of heuenes."
Matthew 7.22 (Wycliffe),Wycliffe,New Testament,Matthew,7,22,"Many schulen seie to me in that dai, Lord, Lord, whether we han not prophesied in thi name, and han caste out feendis in thi name, and han doon many vertues in thi name?"
Matthew 7.23 (Wycliffe),Wycliffe,New Testament,Matthew,7,23,"And thanne Y schal knouleche to hem, That Y knewe you neuere; departe awei fro me, ye that worchen wickidnesse."
Matthew 7.24 (Wycliffe),Wycliffe,New Testament,Matthew,7,24,"Therfor ech man that herith these my wordis, and doith hem, schal be maad lijk to a wise man, that hath bildid his hous on a stoon."
Matthew 7.25 (Wycliffe),Wycliffe,New Testament,Matthew,7,25,"And reyn felde doun, and flodis camen, and wyndis blewen, and russchiden in to that hous; and it felde not doun, for it was foundun on a stoon."
Matthew 7.26 (Wycliffe),Wycliffe,New Testament,Matthew,7,26,"And euery man that herith these my wordis, and doith hem not, is lijk to a fool, that hath bildid his hous on grauel."
Matthew 7.27 (Wycliffe),Wycliffe,New Testament,Matthew,7,27,"And reyn cam doun, and floodis camen, and wyndis blewen, and thei hurliden ayen that hous; and it felde doun, and the fallyng doun therof was greet."
Matthew 7.28 (Wycliffe),Wycliffe,New Testament,Matthew,7,28,"And it was doon, whanne Jhesus hadde endid these wordis, the puple wondride on his techyng;"
Matthew 7.29 (Wycliffe),Wycliffe,New Testament,Matthew,7,29,"for he tauyte hem, as he that hadde power, and not as the scribis of hem, and the Farisees."
Matthew 8.1 (Wycliffe),Wycliffe,New Testament,Matthew,8,1,"But whanne Jhesus was come doun fro the hil, mych puple suede hym."
Matthew 8.2 (Wycliffe),Wycliffe,New Testament,Matthew,8,2,"And loo! a leprouse man cam, and worschipide hym, and seide, Lord, if thou wolt, thou maist make me clene."
Matthew 8.3 (Wycliffe),Wycliffe,New Testament,Matthew,8,3,"And Jhesus helde forth the hoond, and touchide hym, and seide, Y wole, be thou maad cleene. And anoon the lepre of him was clensid."
Matthew 8.4 (Wycliffe),Wycliffe,New Testament,Matthew,8,4,"And Jhesus seide to hym, Se, seie thou to no man; but go, shewe thee to the prestis, and offre the yift that Moyses comaundide, in witnessyng to hem."
Matthew 8.5 (Wycliffe),Wycliffe,New Testament,Matthew,8,5,"And whanne he hadde entrid in to Cafarnaum, the centurien neiyede to him, and preiede him,"
Matthew 8.6 (Wycliffe),Wycliffe,New Testament,Matthew,8,6,"and seide, Lord, my childe lijth in the hous sijk on the palesie, and is yuel turmentid."
Matthew 8.7 (Wycliffe),Wycliffe,New Testament,Matthew,8,7,"And Jhesus seide to him, Y schal come, and schal heele him."
Matthew 8.8 (Wycliffe),Wycliffe,New Testament,Matthew,8,8,"And the centurien answeride, and seide to hym, Lord, Y am not worthi, that thou entre vndur my roof; but oonli seie thou bi word, and my childe shal be heelid."
Matthew 8.9 (Wycliffe),Wycliffe,New Testament,Matthew,8,9,"For whi Y am a man ordeyned vndur power, and haue knyytis vndir me; and Y seie to this, Go, and he goith; and to another, Come, and he cometh; and to my seruaunt, Do this, and he doith it."
Matthew 8.10 (Wycliffe),Wycliffe,New Testament,Matthew,8,10,"And Jhesus herde these thingis, and wondride, and seide to men that sueden him, Treuli Y seie to you, Y foond not so greet feith in Israel."
Matthew 8.11 (Wycliffe),Wycliffe,New Testament,Matthew,8,11,"And Y seie to you, that many schulen come fro the eest and the west, and schulen reste with Abraham and Ysaac and Jacob in the kyngdom of heuenes;"
Matthew 8.12 (Wycliffe),Wycliffe,New Testament,Matthew,8,12,"but the sones of the rewme schulen be cast out in to vtmer derknessis; there schal be wepyng, and grynting of teeth."
Matthew 8.13 (Wycliffe),Wycliffe,New Testament,Matthew,8,13,"And Jhesus seide to the centurioun, Go, and as thou hast bileuyd, be it doon to thee. And the child was heelid fro that hour."
Matthew 8.14 (Wycliffe),Wycliffe,New Testament,Matthew,8,14,"And whanne Jhesus was comun in to the hous of Symount Petre, he say his wyues modir liggynge, and shakun with feueris."
Matthew 8.15 (Wycliffe),Wycliffe,New Testament,Matthew,8,15,"And he touchide hir hoond, and the feuer lefte hir; and she roos, and seruede hem."
Matthew 8.16 (Wycliffe),Wycliffe,New Testament,Matthew,8,16,"And whanne it was euen, thei brouyten to hym manye that hadden deuelis, and he castide out spiritis bi word, and heelide alle that weren yuel at ese;"
Matthew 8.17 (Wycliffe),Wycliffe,New Testament,Matthew,8,17,"that it were fulfillid, that was seid by Ysaie, the profete, seiynge, He took oure infirmytees, and bar oure siknessis."
Matthew 8.18 (Wycliffe),Wycliffe,New Testament,Matthew,8,18,"And Jhesus say myche puple aboute him, and bade hise disciplis go ouer the watir."
Matthew 8.19 (Wycliffe),Wycliffe,New Testament,Matthew,8,19,"And a scribe neiyede, and seide to hym, Maistir, Y shal sue thee, whidir euer thou schalt go."
Matthew 8.20 (Wycliffe),Wycliffe,New Testament,Matthew,8,20,"And Jhesus seide to hym, Foxis han dennes, and briddis of heuene han nestis, but mannus sone hath not where he schal reste his heed."
Matthew 8.21 (Wycliffe),Wycliffe,New Testament,Matthew,8,21,"Anothir of his disciplis seide to him, Lord, suffre me to go first, and birie my fader."
Matthew 8.22 (Wycliffe),Wycliffe,New Testament,Matthew,8,22,"But Jhesus seide to hym, Sue thou me, and lete deed men birie her deede men."
Matthew 8.23 (Wycliffe),Wycliffe,New Testament,Matthew,8,23,"And whanne he was goon vp in to a litil schip, his disciplis sueden hym."
Matthew 8.24 (Wycliffe),Wycliffe,New Testament,Matthew,8,24,"And loo! a greet stiring was maad in the see, so that the schip was hilid with wawes; but he slepte."
Matthew 8.25 (Wycliffe),Wycliffe,New Testament,Matthew,8,25,"And hise disciplis camen to hym, and reysiden hym, and seiden, Lord, saue vs; we perischen."
Matthew 8.26 (Wycliffe),Wycliffe,New Testament,Matthew,8,26,"And Jhesus seide to hem, What ben ye of litil feith agaste? Thanne he roos, and comaundide to the wyndis and the see, and a greet pesibilnesse was maad."
Matthew 8.27 (Wycliffe),Wycliffe,New Testament,Matthew,8,27,"And men wondriden, and seiden, What maner man is he this, for the wyndis and the see obeischen to him?"
Matthew 8.28 (Wycliffe),Wycliffe,New Testament,Matthew,8,28,"And whanne Jhesus was comun ouer the watir in to the cuntre of men of Gerasa, twey men metten hym, that hadden deuelis, and camen out of graues, ful woode, so that noo man myyte go bi that weie."
Matthew 8.29 (Wycliffe),Wycliffe,New Testament,Matthew,8,29,"And lo! thei crieden, and seiden, What to vs and to thee, Jhesu, the sone of God? art thou comun hidir bifore the tyme to turmente vs?"
Matthew 8.30 (Wycliffe),Wycliffe,New Testament,Matthew,8,30,And not fer fro hem was a flocke of many swyne lesewynge.
Matthew 8.31 (Wycliffe),Wycliffe,New Testament,Matthew,8,31,"And the deuelis preyeden hym, and seiden, If thou castist out vs fro hennes, sende vs in to the droue of swyne."
Matthew 8.32 (Wycliffe),Wycliffe,New Testament,Matthew,8,32,"And he seide to hem, Go ye. And thei yeden out, and wenten in to the swyne; and loo! in a greet bire al the droue wente heedlyng in to the see, and thei weren deed in the watris."
Matthew 8.33 (Wycliffe),Wycliffe,New Testament,Matthew,8,33,"And the hirdis fledden awey, and camen in to the citee, and telden alle these thingis, and of hem that hadden the feendis."
Matthew 8.34 (Wycliffe),Wycliffe,New Testament,Matthew,8,34,"And lo! al the citee wente out ayens Jhesu; and whanne thei hadden seyn hym, thei preieden, that he wolde passe fro her coostis."
Matthew 9.1 (Wycliffe),Wycliffe,New Testament,Matthew,9,1,"And Jhesus wente vp in to a boot, and passide ouer the watir, and cam in to his citee."
Matthew 9.2 (Wycliffe),Wycliffe,New Testament,Matthew,9,2,"And lo! thei brouyten to hym a man sike in palesie, liggynge in a bed. And Jhesus saw the feith of hem, and seide to the man sike in palesye, Sone, haue thou trist; thi synnes ben foryouun to thee."
Matthew 9.3 (Wycliffe),Wycliffe,New Testament,Matthew,9,3,"And lo! summe of the scribis seiden withynne hem silf, This blasfemeth."
Matthew 9.4 (Wycliffe),Wycliffe,New Testament,Matthew,9,4,"And whanne Jhesus hadde seyn her thouytis, he seide, Wherto thenken ye yuele thingis in youre hertis?"
Matthew 9.5 (Wycliffe),Wycliffe,New Testament,Matthew,9,5,"What is liytere to seye, Thi synnes ben foryouun to thee, ethir to seie, Rise thou, and walke?"
Matthew 9.6 (Wycliffe),Wycliffe,New Testament,Matthew,9,6,"But that ye wite that mannus sone hath power to foryyue synnes in erthe, thanne he seide to the sijk man in palesie, Rise vp; take thi bed, and go in to thin hous."
Matthew 9.7 (Wycliffe),Wycliffe,New Testament,Matthew,9,7,"And he roos, and wente in to his hous."
Matthew 9.8 (Wycliffe),Wycliffe,New Testament,Matthew,9,8,"And the puple seynge dredde, and glorifiede God, that yaf suche power to men."
Matthew 9.9 (Wycliffe),Wycliffe,New Testament,Matthew,9,9,"And whanne Jhesus passide fro thennus, he say a man, Matheu bi name, sittynge in a tolbothe. And he seide to hym, Sue thou me."
Matthew 9.10 (Wycliffe),Wycliffe,New Testament,Matthew,9,10,"And he roos, and folewide hym. And it was don, the while he sat at the mete in the hous, lo! many pupplicans and synful men camen, and saten at the mete with Jhesu and hise disciplis."
Matthew 9.11 (Wycliffe),Wycliffe,New Testament,Matthew,9,11,"And Farisees sien, and seiden to hise disciplis, Whi etith youre maister with pupplicans and synful men?"
Matthew 9.12 (Wycliffe),Wycliffe,New Testament,Matthew,9,12,"And Jhesus herde, and seide, A leche is not nedeful to men that faren wel, but to men that ben yuel at ese."
Matthew 9.13 (Wycliffe),Wycliffe,New Testament,Matthew,9,13,"But go ye, and lerne what it is, Y wole merci, and not sacrifice; for I cam, not to clepe riytful men, but synful men."
Matthew 9.14 (Wycliffe),Wycliffe,New Testament,Matthew,9,14,"Thanne the disciplis of Joon camen to hym, and seiden, Whi we and Farisees fasten ofte, but thi disciplis fasten not?"
Matthew 9.15 (Wycliffe),Wycliffe,New Testament,Matthew,9,15,"And Jhesus seide to hem, Whether the sones of the spouse moun morne, as long as the spouse is with hem? But daies schulen come, whanne the spouse schal be takun a wei fro hem, and thanne thei schulen faste."
Matthew 9.16 (Wycliffe),Wycliffe,New Testament,Matthew,9,16,"And no man putteth a clout of buystous clothe in to an elde clothing; for it doith awey the fulnesse of the cloth, and a wers breking is maad."
Matthew 9.17 (Wycliffe),Wycliffe,New Testament,Matthew,9,17,"Nethir men putten newe wyne in to elde botelis, ellis the botels ben to-broke, and distried, and the wyn sched out. But men putten newe wyne in to newe botels, and bothe ben kept."
Matthew 9.18 (Wycliffe),Wycliffe,New Testament,Matthew,9,18,"Whiles that Jhesus spak thes thingis to hem, lo! a prince cam, and worschipide hym, and seide, Lord, my douyter is now deed; but come thou, and putte thin hond on hir, and she schal lyue."
Matthew 9.19 (Wycliffe),Wycliffe,New Testament,Matthew,9,19,"And Jhesus roos, and hise disciplis, and sueden hym."
Matthew 9.20 (Wycliffe),Wycliffe,New Testament,Matthew,9,20,"And lo! a womman, that hadde the blodi flux twelue yere, neiyede bihynde, and touchide the hem of his cloth."
Matthew 9.21 (Wycliffe),Wycliffe,New Testament,Matthew,9,21,"For sche seide with ynne hir self, Yif Y touche oonli the cloth of hym, Y schal be saaf."
Matthew 9.22 (Wycliffe),Wycliffe,New Testament,Matthew,9,22,"And Jhesus turnede, and say hir, and seide, Douytir, haue thou trist; thi feith hath maad thee saaf. And the womman was hool fro that our."
Matthew 9.23 (Wycliffe),Wycliffe,New Testament,Matthew,9,23,"And whanne Jhesus cam in to the hous of the prince, and say mynstrallis, and the puple makynge noise,"
Matthew 9.24 (Wycliffe),Wycliffe,New Testament,Matthew,9,24,"he seide, Go ye a wei, for the damysel is not deed, but slepith. And thei scornyden hym."
Matthew 9.25 (Wycliffe),Wycliffe,New Testament,Matthew,9,25,"And whanne the folc was put out, he wente in, and helde hir hond; and the damysel roos."
Matthew 9.26 (Wycliffe),Wycliffe,New Testament,Matthew,9,26,And this fame wente out in to al that loond.
Matthew 9.27 (Wycliffe),Wycliffe,New Testament,Matthew,9,27,"And whanne Jhesus passide fro thennus, twei blynde men criynge sueden hym, and seiden, Thou sone of Dauid, haue merci on vs."
Matthew 9.28 (Wycliffe),Wycliffe,New Testament,Matthew,9,28,"And whanne he cam in to the hous, the blynde men camen to hym; and Jhesus seide to hem, What wolen ye, that I do to you? And thei seiden, Lord, that oure iyen be opened. And Jhesus seide, Bileuen ye, that Y mai do this thing to you? Thei seien to him, Yhe, Lord."
Matthew 9.29 (Wycliffe),Wycliffe,New Testament,Matthew,9,29,"Thanne he touchide her iyen, and seide, Aftir youre feith be it doon to you."
Matthew 9.30 (Wycliffe),Wycliffe,New Testament,Matthew,9,30,"And the iyen of hem were opened. And Jhesus thretenede hem, and seide, Se ye, that no man wite."
Matthew 9.31 (Wycliffe),Wycliffe,New Testament,Matthew,9,31,"But thei yeden out, and diffameden hym thorou al that lond."
Matthew 9.32 (Wycliffe),Wycliffe,New Testament,Matthew,9,32,"And whanne thei weren gon out, loo! thei brouyten to hym a doumbe man, hauynge a deuel."
Matthew 9.33 (Wycliffe),Wycliffe,New Testament,Matthew,9,33,"And whanne the deuel was cast out, the doumb man spak. And the puple wondride, and seide, It hath not be say thus in Israel."
Matthew 9.34 (Wycliffe),Wycliffe,New Testament,Matthew,9,34,"But the Farisees seiden, In the prince of deuelis he castith out deuelis."
Matthew 9.35 (Wycliffe),Wycliffe,New Testament,Matthew,9,35,"And Jhesus wente aboute alle the citees and castels, techinge in the synagogis of hem, and prechynge the gospel of the kyngdom, and helynge euery langour and euery sijknesse."
Matthew 9.36 (Wycliffe),Wycliffe,New Testament,Matthew,9,36,"And he siy the puple, and hadde reuthe on hem; for thei weren trauelid, and liggynge as scheep not hauynge a scheepherde."
Matthew 9.37 (Wycliffe),Wycliffe,New Testament,Matthew,9,37,"Thanne he seide to hise disciplis, Sotheli there is myche ripe corn, but fewe werk men."
Matthew 9.38 (Wycliffe),Wycliffe,New Testament,Matthew,9,38,"Therfor preye ye the lord of the ripe corn, that he sende werke men in to his ripe corn."
Matthew 10.1 (Wycliffe),Wycliffe,New Testament,Matthew,10,1,"And whanne his twelue disciplis weren clepid togidere, he yaf to hem powere of vnclene spiritis, to caste hem out of men, and to heele eueri langour, and sijknesse."
Matthew 10.2 (Wycliffe),Wycliffe,New Testament,Matthew,10,2,"And these ben the names of the twelue apostlis; the firste, Symount, that is clepid Petre, and Andrew, his brothir; James of Zebede, and Joon, his brothir; Filip, and Bartholomeu;"
Matthew 10.3 (Wycliffe),Wycliffe,New Testament,Matthew,10,3,"Thomas, and Matheu, pupplican; and James Alfey, and Tadee;"
Matthew 10.4 (Wycliffe),Wycliffe,New Testament,Matthew,10,4,"Symount Chananee, and Judas Scarioth, that bitrayede Crist."
Matthew 10.5 (Wycliffe),Wycliffe,New Testament,Matthew,10,5,"Jhesus sente these twelue, and comaundide hem, and seide, Go ye not in to the weie of hethene men, and entre ye not in to the citees of Samaritans;"
Matthew 10.6 (Wycliffe),Wycliffe,New Testament,Matthew,10,6,"but rather go ye to the scheep of the hous of Israel, that han perischid."
Matthew 10.7 (Wycliffe),Wycliffe,New Testament,Matthew,10,7,"And go ye, and preche ye, and seie, that the kyngdam of heuenes shal neiye;"
Matthew 10.8 (Wycliffe),Wycliffe,New Testament,Matthew,10,8,"heele ye sike men, reise ye deede men, clense ye mesels, caste ye out deuelis; freeli ye han takun, freli yyue ye."
Matthew 10.9 (Wycliffe),Wycliffe,New Testament,Matthew,10,9,"Nyle ye welde gold, nether siluer, ne money in youre girdlis, not a scrippe in the weie,"
Matthew 10.10 (Wycliffe),Wycliffe,New Testament,Matthew,10,10,"nether twei cootis, nethir shoon, nether a yerde; for a werkman is worthi his mete."
Matthew 10.11 (Wycliffe),Wycliffe,New Testament,Matthew,10,11,"In to what euere citee or castel ye schulen entre, axe ye who therynne is worthi, and there dwelle ye, til ye go out."
Matthew 10.12 (Wycliffe),Wycliffe,New Testament,Matthew,10,12,"And whanne ye goon in to an hous, grete ye it, and seyn, Pees to this hous."
Matthew 10.13 (Wycliffe),Wycliffe,New Testament,Matthew,10,13,"And if thilk hous be worthi, youre pees schal come on it; but if that hous be not worthi, youre pees schal turne ayen to you."
Matthew 10.14 (Wycliffe),Wycliffe,New Testament,Matthew,10,14,"And who euere resseyueth not you, nethir herith youre wordis, go ye fro that hous or citee, and sprenge of the dust of youre feet."
Matthew 10.15 (Wycliffe),Wycliffe,New Testament,Matthew,10,15,"Treuly Y seie to you, it shal be more suffrable to the loond of men of Sodom and of Gommor in the dai of iugement, than to thilke citee."
Matthew 10.16 (Wycliffe),Wycliffe,New Testament,Matthew,10,16,"Lo! Y sende you as scheep in the myddil of wolues; therfor be ye sliy as serpentis, and symple as dowues."
Matthew 10.17 (Wycliffe),Wycliffe,New Testament,Matthew,10,17,"But be ye war of men, for thei schulen take you in counseilis, and thei schulen bete you in her synagogis;"
Matthew 10.18 (Wycliffe),Wycliffe,New Testament,Matthew,10,18,"and to meyris, or presidentis, and to kyngis, ye schulen be lad for me, in witnessyng to hem, and to the hethen men."
Matthew 10.19 (Wycliffe),Wycliffe,New Testament,Matthew,10,19,"But whanne thei take you, nyle ye thenke, hou or what thing ye schulen speke, for it shal be youun to you in that our, what ye schulen speke;"
Matthew 10.20 (Wycliffe),Wycliffe,New Testament,Matthew,10,20,"for it ben not ye that speken, but the spirit of youre fadir, that spekith in you."
Matthew 10.21 (Wycliffe),Wycliffe,New Testament,Matthew,10,21,"And the brother shal take the brother in to deeth, and the fader the sone, and sones schulen rise ayens fadir and modir, and schulen turmente hem bi deeth."
Matthew 10.22 (Wycliffe),Wycliffe,New Testament,Matthew,10,22,"And ye schulen be in hate to alle men for my name; but he that shall dwelle stille in to the ende, shal be saaf."
Matthew 10.23 (Wycliffe),Wycliffe,New Testament,Matthew,10,23,"And whanne thei pursuen you in this citee, fle ye in to anothir. Treuli Y seie to you, ye schulen not ende the citees of Israel, to for that mannus sone come."
Matthew 10.24 (Wycliffe),Wycliffe,New Testament,Matthew,10,24,"The disciple is not aboue the maistir, ne the seruaunt aboue hys lord;"
Matthew 10.25 (Wycliffe),Wycliffe,New Testament,Matthew,10,25,"it is ynowy to the disciple, that he be as his maistir, and to the seruaunt as his lord. If thei han clepid the hosebonde man Belsabub, hou myche more his houshold meyne?"
Matthew 10.26 (Wycliffe),Wycliffe,New Testament,Matthew,10,26,"Therfor drede ye not hem; for no thing is hid, that schal not be shewid; and no thing is priuey, that schal not be wist."
Matthew 10.27 (Wycliffe),Wycliffe,New Testament,Matthew,10,27,"That thing that Y seie to you in derknessis, seie ye in the liyt; and preche ye on housis, that thing that ye heeren in the ere."
Matthew 10.28 (Wycliffe),Wycliffe,New Testament,Matthew,10,28,"And nyle ye drede hem that sleen the bodi; for thei moun not sle the soule; but rather drede ye hym, that mai lese bothe soule and bodi in to helle."
Matthew 10.29 (Wycliffe),Wycliffe,New Testament,Matthew,10,29,Whether twei sparewis ben not seeld for an halpeny? and oon of hem shal not falle on the erthe with outen youre fadir.
Matthew 10.30 (Wycliffe),Wycliffe,New Testament,Matthew,10,30,And alle the heeris of youre heed ben noumbrid.
Matthew 10.31 (Wycliffe),Wycliffe,New Testament,Matthew,10,31,Therfor nyle ye drede; ye ben betere than many sparewis.
Matthew 10.32 (Wycliffe),Wycliffe,New Testament,Matthew,10,32,"Therfor euery man that schal knouleche me bifore men, Y schal knouleche hym bifor my fadir that is in heuenes."
Matthew 10.33 (Wycliffe),Wycliffe,New Testament,Matthew,10,33,"But he that shal denye me bifor men, and I shal denye him bifor my fadir that is in heuenes."
Matthew 10.34 (Wycliffe),Wycliffe,New Testament,Matthew,10,34,"Nile ye deme, that Y cam to sende pees in to erthe; Y cam not to sende pees, but swerd."
Matthew 10.35 (Wycliffe),Wycliffe,New Testament,Matthew,10,35,"For Y cam to departe a man ayens his fadir, and the douytir ayens hir modir, and the sones wijf ayens the housbondis modir;"
Matthew 10.36 (Wycliffe),Wycliffe,New Testament,Matthew,10,36,"and the enemyes of a man ben thei, that ben homeli with him."
Matthew 10.37 (Wycliffe),Wycliffe,New Testament,Matthew,10,37,"He that loueth fadir or modir more than me, is not worthi to me. And he that loueth sone or douyter ouer me, is not worthi to me."
Matthew 10.38 (Wycliffe),Wycliffe,New Testament,Matthew,10,38,"And he that takith not his croos, and sueth me, is not worthi to me."
Matthew 10.39 (Wycliffe),Wycliffe,New Testament,Matthew,10,39,"He that fyndith his lijf, shal lose it; and he that lesith his lijf for me, shal fynde it."
Matthew 10.40 (Wycliffe),Wycliffe,New Testament,Matthew,10,40,"He that resseyueth you, resseyueth me; and he that resseyueth me, resseyueth hym that sente me."
Matthew 10.41 (Wycliffe),Wycliffe,New Testament,Matthew,10,41,"He that resseyueth a prophete in the name of a prophete, shal take the mede of a prophete. And he that resseyueth a iust man in the name of a iust man, schal take the mede of a iust man."
Matthew 10.42 (Wycliffe),Wycliffe,New Testament,Matthew,10,42,"And who euer yyueth drynke to oon of these leeste a cuppe of coolde watir oonli in the name of a disciple, treuli Y seie to you, he shal not leese his mede."
Matthew 11.1 (Wycliffe),Wycliffe,New Testament,Matthew,11,1,"And it was doon, whanne Jhesus hadde endid, he comaundide to hise twelue disciplis, and passide fro thennus to teche and preche in the citees of hem."
Matthew 11.2 (Wycliffe),Wycliffe,New Testament,Matthew,11,2,"But whanne Joon in boondis hadde herd the werkis of Crist, he sente tweyne of hise disciplis,"
Matthew 11.3 (Wycliffe),Wycliffe,New Testament,Matthew,11,3,"and seide to him, Art thou he that schal come, or we abiden another?"
Matthew 11.4 (Wycliffe),Wycliffe,New Testament,Matthew,11,4,"And Jhesus answeride, and seide to hem, Go ye, and telle ayen to Joon tho thingis that ye han herd and seyn."
Matthew 11.5 (Wycliffe),Wycliffe,New Testament,Matthew,11,5,"Blynde men seen, crokid men goon, meselis ben maad clene, deefe men heren, deed men rysen ayen, pore men ben takun to prechyng of the gospel."
Matthew 11.6 (Wycliffe),Wycliffe,New Testament,Matthew,11,6,"And he is blessid, that shal not be sclaundrid in me."
Matthew 11.7 (Wycliffe),Wycliffe,New Testament,Matthew,11,7,"And whanne thei weren goon awei, Jhesus bigan to seie of Joon to the puple, What thing wenten ye out in to desert to se? a reed wawed with the wynd?"
Matthew 11.8 (Wycliffe),Wycliffe,New Testament,Matthew,11,8,Or what thing wenten ye out to see? a man clothid with softe clothis? Lo! thei that ben clothid with softe clothis ben in the housis of kyngis.
Matthew 11.9 (Wycliffe),Wycliffe,New Testament,Matthew,11,9,"But what thing wenten ye out to se? a prophete? Yhe, Y seie to you, and more than a prophete."
Matthew 11.10 (Wycliffe),Wycliffe,New Testament,Matthew,11,10,"For this is he, of whom it is writun, Lo! Y sende myn aungel bifor thi face, that shal make redi thi weye bifor thee."
Matthew 11.11 (Wycliffe),Wycliffe,New Testament,Matthew,11,11,"Treuli Y seie to you, ther roos noon more than Joon Baptist among the children of wymmen; but he that is lesse in the kyngdom of heuenes, is more than he."
Matthew 11.12 (Wycliffe),Wycliffe,New Testament,Matthew,11,12,"And fro the daies of Joon Baptist til now the kyngdom of heuenes suffrith violence, and violent men rauyschen it."
Matthew 11.13 (Wycliffe),Wycliffe,New Testament,Matthew,11,13,"For alle prophetis and the lawe til to Joon prophecieden; and if ye wolen resseyue,"
Matthew 11.14 (Wycliffe),Wycliffe,New Testament,Matthew,11,14,he is Elie that is to come.
Matthew 11.15 (Wycliffe),Wycliffe,New Testament,Matthew,11,15,"He that hath eris of heryng, here he."
Matthew 11.16 (Wycliffe),Wycliffe,New Testament,Matthew,11,16,"But to whom schal Y gesse this generacioun lijk? It is lijk to children sittynge in chepyng, that crien to her peeris,"
Matthew 11.17 (Wycliffe),Wycliffe,New Testament,Matthew,11,17,"and seien, We han songun to you, and ye han not daunsid; we han morned to you, and ye han not weilid."
Matthew 11.18 (Wycliffe),Wycliffe,New Testament,Matthew,11,18,"For Joon cam nether etynge ne drynkynge, and thei seien, He hath a deuel."
Matthew 11.19 (Wycliffe),Wycliffe,New Testament,Matthew,11,19,"The sone of man cam etynge and drynkynge, and thei seien, Lo! a man a glotoun, and a drinkere of wijne, and a freend of pupplicans and of synful men. And wisdom is iustified of her sones."
Matthew 11.20 (Wycliffe),Wycliffe,New Testament,Matthew,11,20,"Thanne Jhesus bigan to seye repreef to citees, in whiche ful manye vertues of him weren doon, for thei diden not penaunce."
Matthew 11.21 (Wycliffe),Wycliffe,New Testament,Matthew,11,21,"Wo to thee! Corosaym, woo to thee! Bethsaida; for if the vertues that ben doon in you hadden be doon in Tyre and Sidon, sumtyme thei hadden don penaunce in heyre and aische."
Matthew 11.22 (Wycliffe),Wycliffe,New Testament,Matthew,11,22,"Netheles Y seie to you, it schal be lesse peyne to Tire and Sidon in the dai of doom, than to you."
Matthew 11.23 (Wycliffe),Wycliffe,New Testament,Matthew,11,23,"And thou, Cafarnaum, whethir thou schalt be arerid vp in to heuene? Thou shalt go doun in to helle. For if the vertues that ben don in thee, hadden be don in Sodom, perauenture thei schulden haue dwellid in to this dai."
Matthew 11.24 (Wycliffe),Wycliffe,New Testament,Matthew,11,24,"Netheles Y seie to you, that to the lond of Sodom it schal be lesse peyne in the dai of doom, than to thee."
Matthew 11.25 (Wycliffe),Wycliffe,New Testament,Matthew,11,25,"In thilke tyme Jhesus answeride, and seide, Y knowleche to thee, fadir, lord of heuene and of erthe, for thou hast hid these thingis fro wijse men, and redi, and hast schewid hem to litle children;"
Matthew 11.26 (Wycliffe),Wycliffe,New Testament,Matthew,11,26,"so, fadir, for so it was plesynge tofore thee."
Matthew 11.27 (Wycliffe),Wycliffe,New Testament,Matthew,11,27,"Alle thingis ben youune to me of my fadir; and no man knewe the sone, but the fadir, nethir ony man knewe the fadir, but the sone, and to whom the sone wolde schewe."
Matthew 11.28 (Wycliffe),Wycliffe,New Testament,Matthew,11,28,"Alle ye that traueilen, and ben chargid, come to me, and Y schal fulfille you."
Matthew 11.29 (Wycliffe),Wycliffe,New Testament,Matthew,11,29,"Take ye my yok on you, and lerne ye of me, for Y am mylde and meke in herte; and ye schulen fynde reste to youre soulis."
Matthew 11.30 (Wycliffe),Wycliffe,New Testament,Matthew,11,30,"For my yok is softe, and my charge liyt."
Matthew 12.1 (Wycliffe),Wycliffe,New Testament,Matthew,12,1,"In that tyme Jhesus wente bi cornes in the sabot day; and hise disciplis hungriden, and bigunnen to plucke the eris of corn, and to ete."
Matthew 12.2 (Wycliffe),Wycliffe,New Testament,Matthew,12,2,"And Fariseis, seynge, seiden to hym, Lo! thi disciplis don that thing that is not leueful to hem to do in sabatis."
Matthew 12.3 (Wycliffe),Wycliffe,New Testament,Matthew,12,3,"And he seide to hem, Whether ye han not red, what Dauid dide, whanne he hungride, and thei that weren with hym?"
Matthew 12.4 (Wycliffe),Wycliffe,New Testament,Matthew,12,4,"hou he entride in to the hous of God, and eet looues of proposicioun, whiche looues it was not leueful to hym to ete, nether to hem that weren with hym, but to prestis aloone?"
Matthew 12.5 (Wycliffe),Wycliffe,New Testament,Matthew,12,5,"Or whether ye han not red in the lawe, that in sabotis prestis in the temple defoulen the sabotis, and thei ben with oute blame?"
Matthew 12.6 (Wycliffe),Wycliffe,New Testament,Matthew,12,6,"And Y seie to you, that here is a gretter than the temple."
Matthew 12.7 (Wycliffe),Wycliffe,New Testament,Matthew,12,7,"And if ye wisten, what it is, Y wole merci, and not sacrifice, ye schulden neuer haue condempned innocentis."
Matthew 12.8 (Wycliffe),Wycliffe,New Testament,Matthew,12,8,"For mannus Sone is lord, yhe, of the sabat."
Matthew 12.9 (Wycliffe),Wycliffe,New Testament,Matthew,12,9,"And whanne he passide fro thennus, he cam in to the synagoge of hem."
Matthew 12.10 (Wycliffe),Wycliffe,New Testament,Matthew,12,10,"And lo! a man that hadde a drye hoond. And thei axiden hym, and seiden, Whether it be leueful to hele in the sabot? that thei schulden acuse hym."
Matthew 12.11 (Wycliffe),Wycliffe,New Testament,Matthew,12,11,"And he seide to hem, What man of you schal be, that hath o scheep, and if it falle in to a diche in the sabotis, whether he shal not holde, and lifte it vp?"
Matthew 12.12 (Wycliffe),Wycliffe,New Testament,Matthew,12,12,How myche more is a man better than a scheep? Therfor it is leueful to do good in the sabatis.
Matthew 12.13 (Wycliffe),Wycliffe,New Testament,Matthew,12,13,"Thanne he seide to the man, Stretche forth thin hoond. And he strauyte forth; and it was restorid to heelthe as the tothir."
Matthew 12.14 (Wycliffe),Wycliffe,New Testament,Matthew,12,14,"And the Farisees wenten out, and maden a counsel ayens hym, hou thei schulden distrie hym."
Matthew 12.15 (Wycliffe),Wycliffe,New Testament,Matthew,12,15,"And Jhesus knewe it, and wente awei fro thennus; and many sueden hym, and he helide hem alle."
Matthew 12.16 (Wycliffe),Wycliffe,New Testament,Matthew,12,16,"And he comaundide to hem, that thei schulden not make hym knowun;"
Matthew 12.17 (Wycliffe),Wycliffe,New Testament,Matthew,12,17,"that that thing were fulfillid, that was seid by Isaie, the prophete, seiynge, Lo!"
Matthew 12.18 (Wycliffe),Wycliffe,New Testament,Matthew,12,18,"my child, whom Y haue chosun, my derling, in whom it hath wel plesid to my soule; Y shal put my spirit on him, and he shal telle dom to hethen men."
Matthew 12.19 (Wycliffe),Wycliffe,New Testament,Matthew,12,19,"He shal not stryue, ne crye, nethir ony man shal here his voice in stretis."
Matthew 12.20 (Wycliffe),Wycliffe,New Testament,Matthew,12,20,"A brisid rehed he shal not breke, and he schal not quenche smokynge flax, til he caste out doom to victorie;"
Matthew 12.21 (Wycliffe),Wycliffe,New Testament,Matthew,12,21,and hethene men schulen hope in his name.
Matthew 12.22 (Wycliffe),Wycliffe,New Testament,Matthew,12,22,"Thanne a man blynde and doumbe, that hadde a feend, was brouyt to hym; and he helide hym, so that he spak, and say."
Matthew 12.23 (Wycliffe),Wycliffe,New Testament,Matthew,12,23,"And al the puple wondride, and seide, Whether this be the sone of Dauid?"
Matthew 12.24 (Wycliffe),Wycliffe,New Testament,Matthew,12,24,"But the Farisees herden, and seiden, He this casteth not out feendis, but in Belsabub, prince of feendis."
Matthew 12.25 (Wycliffe),Wycliffe,New Testament,Matthew,12,25,"And Jhesus, witynge her thouytis, seide to hem, Eche kingdom departid ayens it silf, schal be desolatid, and eche cite, or hous, departid ayens it self, schal not stonde."
Matthew 12.26 (Wycliffe),Wycliffe,New Testament,Matthew,12,26,"And if Satanas castith out Satanas, he is departid ayens him silf; therfor hou schal his kingdom stonde?"
Matthew 12.27 (Wycliffe),Wycliffe,New Testament,Matthew,12,27,"And if Y in Belsabub caste out deuelis, in whom youre sones casten out? Therfor thei schulen be youre domes men."
Matthew 12.28 (Wycliffe),Wycliffe,New Testament,Matthew,12,28,"But if Y in the Spirit of God caste out feendis, thanne the kyngdom of God is comen in to you."
Matthew 12.29 (Wycliffe),Wycliffe,New Testament,Matthew,12,29,"Ethir hou may ony man entre in to the hous of a stronge man, and take awey hise vesselis, but he first bynde the stronge man, and thanne he schal spuyle his hous?"
Matthew 12.30 (Wycliffe),Wycliffe,New Testament,Matthew,12,30,"He that is not with me, is ayens me; and he that gaderith not togidere with me, scaterith abrood."
Matthew 12.31 (Wycliffe),Wycliffe,New Testament,Matthew,12,31,"Therfor I seie to you, al synne and blasfemye shal be foryouun to men, but the spirit of blasfemye shal not be foryouun."
Matthew 12.32 (Wycliffe),Wycliffe,New Testament,Matthew,12,32,"And who euere seith a word ayens mannus sone, it shal be foryouun to him; but who that seieth a word ayens the Hooli Goost, it shal not be foryouun to hym, nether in this world, ne in the tothir."
Matthew 12.33 (Wycliffe),Wycliffe,New Testament,Matthew,12,33,"Ethir make ye the tree good, and his fruyt good; ether make ye the tree yuel and his fruyt yuel; for a tree is knowun of the fruyt."
Matthew 12.34 (Wycliffe),Wycliffe,New Testament,Matthew,12,34,"Ye generacioun of eddris, hou moun ye speke goode thingis, whanne ye ben yuele? For the mouth spekith of plente of the herte."
Matthew 12.35 (Wycliffe),Wycliffe,New Testament,Matthew,12,35,"A good man bryngith forth good thingis of good tresoure, and an yuel man bringith forth yuel thingis of yuel tresoure."
Matthew 12.36 (Wycliffe),Wycliffe,New Testament,Matthew,12,36,"And Y seie to you, that of euery idel word, that men speken, thei schulen yelde resoun therof in the dai of doom;"
Matthew 12.37 (Wycliffe),Wycliffe,New Testament,Matthew,12,37,"for of thi wordis thou schalt be iustified, and of thi wordis thou shalt be dampned."
Matthew 12.38 (Wycliffe),Wycliffe,New Testament,Matthew,12,38,"Thanne summe of the scribis and Farisees answeriden to hym, and seiden, Mayster, we wolen se a tokne of thee."
Matthew 12.39 (Wycliffe),Wycliffe,New Testament,Matthew,12,39,"Which answeride, and seide to hem, An yuel kynrede and a spouse brekere sekith a tokene, and a tokene shal not be youun to it, but the tokene of Jonas, the prophete."
Matthew 12.40 (Wycliffe),Wycliffe,New Testament,Matthew,12,40,"For as Jonas was in the wombe of a whal thre daies and thre nyytis, so mannus sone shal be in the herte of the erthe thre daies and thre nyytis."
Matthew 12.41 (Wycliffe),Wycliffe,New Testament,Matthew,12,41,"Men of Nynyue schulen rise in doom with this generacioun, and schulen condempne it; for thei diden penaunce in the prechyng of Jonas, and lo! here a gretter than Jonas."
Matthew 12.42 (Wycliffe),Wycliffe,New Testament,Matthew,12,42,"The queene of the south shal rise in doom with this generacioun, and schal condempne it; for she cam fro the eendis of the erthe to here the wisdom of Salomon, and lo! here a gretter than Salomon."
Matthew 12.43 (Wycliffe),Wycliffe,New Testament,Matthew,12,43,"Whanne an vnclene spirit goith out fro a man, he goith bi drie places, and sekith rest, and fyndith not."
Matthew 12.44 (Wycliffe),Wycliffe,New Testament,Matthew,12,44,"Thanne he seith, Y shal turne ayen in to myn hous, fro whannys Y wente out. And he cometh, and fyndith it voide, and clensid with besyms, and maad faire."
Matthew 12.45 (Wycliffe),Wycliffe,New Testament,Matthew,12,45,"Thanne he goith, and takith with him seuene othere spiritis worse than hym silf; and thei entren, and dwellen there. And the laste thingis of that man ben maad worse than the formere. So it shal be to this worste generacioun."
Matthew 12.46 (Wycliffe),Wycliffe,New Testament,Matthew,12,46,"Yit whil he spak to the puple, lo! his modir and his bretheren stoden withouteforth, sekynge to speke to hym."
Matthew 12.47 (Wycliffe),Wycliffe,New Testament,Matthew,12,47,"And a man seide to hym, Lo! thi modir and thi britheren stonden withouteforth, sekynge thee."
Matthew 12.48 (Wycliffe),Wycliffe,New Testament,Matthew,12,48,"He answeride to the man, that spak to hym, and seide, Who is my modir? and who ben my britheren?"
Matthew 12.49 (Wycliffe),Wycliffe,New Testament,Matthew,12,49,"And he helde forth his hoond in to hise disciplis, and seide, Lo! my modir and my bretheren;"
Matthew 12.50 (Wycliffe),Wycliffe,New Testament,Matthew,12,50,"for who euer doith the wille of my fadir that is in heuenes, he is my brothir, and sistir, and modir."
Matthew 13.1 (Wycliffe),Wycliffe,New Testament,Matthew,13,1,"In that dai Jhesus yede out of the hous, and sat bisidis the see."
Matthew 13.2 (Wycliffe),Wycliffe,New Testament,Matthew,13,2,"And myche puple was gaderid to hym, so that he wente up in to a boot, and sat; and al the puple stood on the brenke."
Matthew 13.3 (Wycliffe),Wycliffe,New Testament,Matthew,13,3,"And he spac to hem many thingis in parablis, and seide, Lo! he that sowith, yede out to sowe his seed."
Matthew 13.4 (Wycliffe),Wycliffe,New Testament,Matthew,13,4,"And while he sowith, summe seedis felden bisidis the weie, and briddis of the eir camen, and eeten hem."
Matthew 13.5 (Wycliffe),Wycliffe,New Testament,Matthew,13,5,"But othere seedis felden in to stony places, where thei hadden not myche erthe; and anoon thei sprongen vp, for thei hadden not depnesse of erthe."
Matthew 13.6 (Wycliffe),Wycliffe,New Testament,Matthew,13,6,"But whanne the sonne was risun, thei swaliden, and for thei hadden not roote, thei drieden vp."
Matthew 13.7 (Wycliffe),Wycliffe,New Testament,Matthew,13,7,"And other seedis felden among thornes; and thornes woxen vp, and strangeleden hem."
Matthew 13.8 (Wycliffe),Wycliffe,New Testament,Matthew,13,8,"But othere seedis felden in to good lond, and yauen fruyt; summe an hundrid foold, an othir sixti foold, an othir thritti foold."
Matthew 13.9 (Wycliffe),Wycliffe,New Testament,Matthew,13,9,"He that hath eris of heryng, here he."
Matthew 13.10 (Wycliffe),Wycliffe,New Testament,Matthew,13,10,"And the disciplis camen nyy, and seiden to him, Whi spekist thou in parablis to hem?"
Matthew 13.11 (Wycliffe),Wycliffe,New Testament,Matthew,13,11,"And he answeride, and seide to hem, For to you it is youun to knowe the priuytees of the kyngdom of heuenes; but it is not youun to hem."
Matthew 13.12 (Wycliffe),Wycliffe,New Testament,Matthew,13,12,"For it shal be youun to hym that hath, and he shal haue plente; but if a man hath not, also that thing that he hath shal be takun awei fro hym."
Matthew 13.13 (Wycliffe),Wycliffe,New Testament,Matthew,13,13,"Therfor Y speke to hem in parablis, for thei seynge seen not, and thei herynge heren not, nether vndurstonden;"
Matthew 13.14 (Wycliffe),Wycliffe,New Testament,Matthew,13,14,"that the prophesie of Ysaie seiynge be fulfillid in hem, With heryng ye schulen here, and ye shulen not vndurstonde; and ye seynge schulen se, and ye shulen not se;"
Matthew 13.15 (Wycliffe),Wycliffe,New Testament,Matthew,13,15,"for the herte of this puple is greetli fattid, and thei herden heuyli with eeris, and thei han closed her iyen, lest sumtime thei seen with iyen, and with eeris heeren, and vndirstonden in herte, and thei be conuertid, and Y heele hem."
Matthew 13.16 (Wycliffe),Wycliffe,New Testament,Matthew,13,16,"But youre iyen that seen ben blesside, and youre eeris that heren."
Matthew 13.17 (Wycliffe),Wycliffe,New Testament,Matthew,13,17,"Forsothe Y seie to you, that manye profetis and iust men coueitiden to se tho thingis that ye seen, and thei sayn not, and to heere tho thingis that ye heren, and thei herden not."
Matthew 13.18 (Wycliffe),Wycliffe,New Testament,Matthew,13,18,Therfor here ye the parable of the sowere.
Matthew 13.19 (Wycliffe),Wycliffe,New Testament,Matthew,13,19,"Ech that herith the word of the rewme, and vndirstondith not, the yuel spirit cometh, and rauyschith that that is sowun in his herte; this it is, that is sowun bisidis the weie."
Matthew 13.20 (Wycliffe),Wycliffe,New Testament,Matthew,13,20,"But this that is sowun on the stony loond, this it is, that herith the word of God, and anoon with ioye takith it."
Matthew 13.21 (Wycliffe),Wycliffe,New Testament,Matthew,13,21,"And he hath not roote in hym silf, but is temporal. For whanne tribulacioun and persecucioun is maad for the word, anoon he is sclaundrid."
Matthew 13.22 (Wycliffe),Wycliffe,New Testament,Matthew,13,22,"But he that is sowun in thornes, is this that heerith the word, and the bisynesse of this world, and the fallace of ritchessis strangulith the word, and it is maad with outen fruyt."
Matthew 13.23 (Wycliffe),Wycliffe,New Testament,Matthew,13,23,"But he that is sowun in to good loond, is this that herith the word, and vnderstondeth, and bryngith forth fruyt. And summe makith an hundrid fold, treuli anothir sixti fold, and another thritti fold."
Matthew 13.24 (Wycliffe),Wycliffe,New Testament,Matthew,13,24,"Anothir parable Jhesus puttide forth to hem, and seide, The kyngdom of heuenes is maad lijk to a man, that sewe good seed in his feld."
Matthew 13.25 (Wycliffe),Wycliffe,New Testament,Matthew,13,25,"And whanne men slepten, his enemy cam, and sewe aboue taris in the myddil of whete, and wente awei."
Matthew 13.26 (Wycliffe),Wycliffe,New Testament,Matthew,13,26,"But whanne the erbe was growed, and made fruyt, thanne the taris apperiden."
Matthew 13.27 (Wycliffe),Wycliffe,New Testament,Matthew,13,27,"And the seruauntis of the hosebonde man camen, and seiden to hym, Lord, whether hast thou not sowun good seed in thi feeld? where of thanne hath it taris?"
Matthew 13.28 (Wycliffe),Wycliffe,New Testament,Matthew,13,28,"And he seide to hem, An enemy hath do this thing. And the seruauntis seiden to him, Wolt thou that we goon, and gaderen hem?"
Matthew 13.29 (Wycliffe),Wycliffe,New Testament,Matthew,13,29,"And he seide, Nay, lest perauenture ye in gaderynge taris drawen vp with hem the whete bi the roote."
Matthew 13.30 (Wycliffe),Wycliffe,New Testament,Matthew,13,30,"Suffre ye hem bothe to wexe in to repyng tyme; and in the tyme of ripe corne Y shal seie to the reperis, First gadere ye to gidere the taris, and bynde hem to gidere in knytchis to be brent, but gadere ye whete in to my berne."
Matthew 13.31 (Wycliffe),Wycliffe,New Testament,Matthew,13,31,"Another parable Jhesus puttide forth to hem, and seide, The kyngdom of heuenes is lijk to a corn of seneuey, which a man took, and sewe in his feeld."
Matthew 13.32 (Wycliffe),Wycliffe,New Testament,Matthew,13,32,"Which is the leeste of alle seedis, but whanne it hath woxen, it is the moste of alle wortis, and is maad a tre; so that briddis of the eir comen, and dwellen in the bowis therof."
Matthew 13.33 (Wycliffe),Wycliffe,New Testament,Matthew,13,33,"Another parable Jhesus spac to hem, The kyngdom of heuenes is lijk to sour douy, which a womman took, and hidde in thre mesuris of mele, til it were alle sowrid."
Matthew 13.34 (Wycliffe),Wycliffe,New Testament,Matthew,13,34,"Jhesus spac alle thes thingis in parablis to the puple, and he spac not to hem with out parablis, that it schulde be fulfillid,"
Matthew 13.35 (Wycliffe),Wycliffe,New Testament,Matthew,13,35,"that is seid bi the prophete, seiynge, Y shal opene my mouth in parablis; Y shal telle out hid thingis fro the makyng of the world."
Matthew 13.36 (Wycliffe),Wycliffe,New Testament,Matthew,13,36,"Thanne he lefte the puple, and cam in to an hous; and hise disciplis camen to him, and seiden, Expowne to vs the parable of taris of the feeld."
Matthew 13.37 (Wycliffe),Wycliffe,New Testament,Matthew,13,37,"Which answeride, and seide, He that sowith good seed is mannus sone;"
Matthew 13.38 (Wycliffe),Wycliffe,New Testament,Matthew,13,38,"the feeld is the world; but the good seed, these ben sones of the kyngdom, but taris, these ben yuele children;"
Matthew 13.39 (Wycliffe),Wycliffe,New Testament,Matthew,13,39,"the enemye that sowith hem is the feend; and the ripe corn is the endyng of the world, the reperis ben aungels."
Matthew 13.40 (Wycliffe),Wycliffe,New Testament,Matthew,13,40,"Therfor as taris ben gaderid togidere, and ben brent in fier, so it shal be in the endyng of the world."
Matthew 13.41 (Wycliffe),Wycliffe,New Testament,Matthew,13,41,"Mannus sone shal sende hise aungels, and thei schulen gadere fro his rewme alle sclaundris, and hem that doon wickidnesse;"
Matthew 13.42 (Wycliffe),Wycliffe,New Testament,Matthew,13,42,"and thei schulen sende hem in to the chymney of fier, there shal be weping and betyng to gidere of teeth."
Matthew 13.43 (Wycliffe),Wycliffe,New Testament,Matthew,13,43,"Thanne iuste men schulen schyne as the sunne, in the rewme of her fadir. He that hath eeris of heryng, here he."
Matthew 13.44 (Wycliffe),Wycliffe,New Testament,Matthew,13,44,"The kyngdom of heuenes is lijk to tresour hid in a feld, which a man that fyndith, hidith; and for ioye of it he goith, and sillith alle thingis that he hath, and bieth thilk feeld."
Matthew 13.45 (Wycliffe),Wycliffe,New Testament,Matthew,13,45,"Eftsoone the kyngdom of heuenes is lijk to a marchaunt, that sechith good margaritis;"
Matthew 13.46 (Wycliffe),Wycliffe,New Testament,Matthew,13,46,"but whanne he hath foundun o precious margarite, he wente, and selde alle thingis that he hadde, and bouyte it."
Matthew 13.47 (Wycliffe),Wycliffe,New Testament,Matthew,13,47,"Eft the kyngdom of heuenes is lijk to a nette cast into the see, and that gaderith to gidere of al kynde of fisschis;"
Matthew 13.48 (Wycliffe),Wycliffe,New Testament,Matthew,13,48,"which whanne it was ful, thei drowen vp, and seten bi the brenke, and chesen the goode in to her vessels, but the yuel thei kesten out."
Matthew 13.49 (Wycliffe),Wycliffe,New Testament,Matthew,13,49,"So it schal be in the endyng of the world. Aungels schulen go out, and schulen departe yuel men fro the myddil of iuste men."
Matthew 13.50 (Wycliffe),Wycliffe,New Testament,Matthew,13,50,And thei shulen sende hem in to the chymnei of fier; ther shal be weping and gryntyng of teeth.
Matthew 13.51 (Wycliffe),Wycliffe,New Testament,Matthew,13,51,"Han ye vndirstonde alle these thingis? Thei seien to hym, Yhe."
Matthew 13.52 (Wycliffe),Wycliffe,New Testament,Matthew,13,52,"He seith to hem, Therfor euery wise man of lawe in the kyngdom of heuenes, is lijk to an hosebonde man, that bryngith forth of his tresoure newe thingis and elde."
Matthew 13.53 (Wycliffe),Wycliffe,New Testament,Matthew,13,53,"And it was doon, whanne Jhesus hadde endid these parablis, he passide fro thennus."
Matthew 13.54 (Wycliffe),Wycliffe,New Testament,Matthew,13,54,"And he cam in to his cuntrei, and tauyte hem in her synagogis, so that thei wondriden, and seiden, Fro whennus this wisdam and vertues camen to this?"
Matthew 13.55 (Wycliffe),Wycliffe,New Testament,Matthew,13,55,"Whether is not this the sone of a carpentere? Whether his modir be not seid Marie? and hise britheren, James, and Joseph, and Symount, and Judas? and hise sistris,"
Matthew 13.56 (Wycliffe),Wycliffe,New Testament,Matthew,13,56,whether thei alle ben not among us? Fro whennus thanne alle thes thingis camen to this?
Matthew 13.57 (Wycliffe),Wycliffe,New Testament,Matthew,13,57,"And so thei weren sclaundrid in hym. But Jhesus seide to hem, A profete is not with oute worschip, but in his owen cuntre, and in his owen hous."
Matthew 13.58 (Wycliffe),Wycliffe,New Testament,Matthew,13,58,"And he dide not there manye vertues, for the vnbileue of hem."
Matthew 14.1 (Wycliffe),Wycliffe,New Testament,Matthew,14,1,"In that tyme Eroude tetrarke, prynce of the fourthe part, herde the fame of Jhesu;"
Matthew 14.2 (Wycliffe),Wycliffe,New Testament,Matthew,14,2,"and seide to hise children, This is Joon Baptist, he is rysun fro deeth, and therfor vertues worchen in hym."
Matthew 14.3 (Wycliffe),Wycliffe,New Testament,Matthew,14,3,"For Heroude hadde holde Joon, and bounde hym, and puttide hym in to prisoun for Herodias, the wijf of his brothir."
Matthew 14.4 (Wycliffe),Wycliffe,New Testament,Matthew,14,4,"For Joon seide to him, It is not leueful to thee to haue hir."
Matthew 14.5 (Wycliffe),Wycliffe,New Testament,Matthew,14,5,"And he willynge to sle hym, dredde the puple; for thei hadden hym as a prophete."
Matthew 14.6 (Wycliffe),Wycliffe,New Testament,Matthew,14,6,"But in the dai of Heroudis birthe, the douytir of Herodias daunside in the myddil, and pleside Heroude."
Matthew 14.7 (Wycliffe),Wycliffe,New Testament,Matthew,14,7,"Wherfor with an ooth he bihiyte to yyue to hir, what euere thing she hadde axid of hym."
Matthew 14.8 (Wycliffe),Wycliffe,New Testament,Matthew,14,8,"And she bifor warned of hir modir, seide, Yif thou to me here the heed of Joon Baptist in a disch."
Matthew 14.9 (Wycliffe),Wycliffe,New Testament,Matthew,14,9,"And the kyng was sorewful, but for the ooth, and for hem that saten to gidere at the mete, he comaundide to be youun."
Matthew 14.10 (Wycliffe),Wycliffe,New Testament,Matthew,14,10,"And he sente, and bihedide Joon in the prisoun."
Matthew 14.11 (Wycliffe),Wycliffe,New Testament,Matthew,14,11,"And his heed was brouyt in a dische, and it was youun to the damysel, and she bar it to hir modir."
Matthew 14.12 (Wycliffe),Wycliffe,New Testament,Matthew,14,12,"And hise disciplis camen, and token his bodi, and birieden it; and thei camen, and tolden to Jhesu."
Matthew 14.13 (Wycliffe),Wycliffe,New Testament,Matthew,14,13,"And whanne Jhesus hadde herd this thing, he wente fro thennus in a boot, in to desert place bisides. And whanne the puple hadde herd, thei folewiden hym on her feet fro citees."
Matthew 14.14 (Wycliffe),Wycliffe,New Testament,Matthew,14,14,"And Jhesus yede out, and sai a greet puple, and hadde reuthe on hem, and heelide the sike men of hem."
Matthew 14.15 (Wycliffe),Wycliffe,New Testament,Matthew,14,15,"But whanne the euentid was com, hise disciplis camen to him, and seiden, The place is desert, and the tyme is now passid; lat the puple go in to townes, to bye hem mete."
Matthew 14.16 (Wycliffe),Wycliffe,New Testament,Matthew,14,16,"Jhesus seide to hem, Thei han not nede to go; yyue ye hem sumwhat to ete."
Matthew 14.17 (Wycliffe),Wycliffe,New Testament,Matthew,14,17,"Thei answeriden, We han not heere, but fyue looues and twei fischis."
Matthew 14.18 (Wycliffe),Wycliffe,New Testament,Matthew,14,18,"And he seide to hem, Brynge ye hem hidur to me."
Matthew 14.19 (Wycliffe),Wycliffe,New Testament,Matthew,14,19,"And whanne he hadde comaundid the puple to sitte to meete on the heye, he took fyue looues and twei fischis, and he bihelde in to heuene, and blesside, and brak, and yaf to hise disciplis; and the disciplis yauen to the puple."
Matthew 14.20 (Wycliffe),Wycliffe,New Testament,Matthew,14,20,"And alle eten, and weren fulfillid. And thei tooken the relifs of brokun gobetis, twelue cofynes ful."
Matthew 14.21 (Wycliffe),Wycliffe,New Testament,Matthew,14,21,"And the noumbre of men that eten was fyue thousynde of men, outakun wymmen and lytle children."
Matthew 14.22 (Wycliffe),Wycliffe,New Testament,Matthew,14,22,"And anoon Jhesus compellide the disciplis to go vp in to a boot, and go bifor hym ouer the see, while he lefte the puple."
Matthew 14.23 (Wycliffe),Wycliffe,New Testament,Matthew,14,23,"And whanne the puple was left, he stiede aloone in to an hil for to preie. But whanne the euenyng was come, he was there aloone."
Matthew 14.24 (Wycliffe),Wycliffe,New Testament,Matthew,14,24,"And the boot in the myddel of the see was schoggid with wawis, for the wynd was contrarie to hem."
Matthew 14.25 (Wycliffe),Wycliffe,New Testament,Matthew,14,25,"But in the fourthe wakyng of the niyt, he cam to hem walkynge aboue the see."
Matthew 14.26 (Wycliffe),Wycliffe,New Testament,Matthew,14,26,"And thei, seynge hym walking on the see, weren disturblid, and seiden, That it is a fantum; and for drede thei crieden."
Matthew 14.27 (Wycliffe),Wycliffe,New Testament,Matthew,14,27,"And anoon Jhesus spac to hem, and seide, Haue ye trust, Y am; nyle ye drede."
Matthew 14.28 (Wycliffe),Wycliffe,New Testament,Matthew,14,28,"And Petre answeride, and seide, Lord, if thou art, comaunde me to come to thee on the watris."
Matthew 14.29 (Wycliffe),Wycliffe,New Testament,Matthew,14,29,"And he seide, Come thou. And Petre yede doun fro the boot, and walkide on the watris to come to Jhesu."
Matthew 14.30 (Wycliffe),Wycliffe,New Testament,Matthew,14,30,"But he siy the wynd strong, and was aferde; and whanne he bigan to drenche, he criede, and seide, Lord, make me saaf."
Matthew 14.31 (Wycliffe),Wycliffe,New Testament,Matthew,14,31,"And anoon Jhesus helde forth his hoond, and took Petre, and seide to hym, Thou of litil feith, whi hast thou doutid?"
Matthew 14.32 (Wycliffe),Wycliffe,New Testament,Matthew,14,32,"And whanne he hadde stied in to the boot, the wynd ceessid."
Matthew 14.33 (Wycliffe),Wycliffe,New Testament,Matthew,14,33,"And thei, that weren in the boot, camen, and worschipiden hym, and seiden, Verili, thou art Goddis sone."
Matthew 14.34 (Wycliffe),Wycliffe,New Testament,Matthew,14,34,"And whanne thei hadden passid ouer the see, thei camen in to the loond of Genesar."
Matthew 14.35 (Wycliffe),Wycliffe,New Testament,Matthew,14,35,"And whanne men of that place hadden knowe hym, thei senten in to al that cuntre; and thei brouyten to hym alle that hadden siknesse."
Matthew 14.36 (Wycliffe),Wycliffe,New Testament,Matthew,14,36,"And thei preieden hym, that thei schulden touche the hemme of his clothing; and who euere touchiden weren maad saaf."
Matthew 15.1 (Wycliffe),Wycliffe,New Testament,Matthew,15,1,"Thanne the scribis and the Farisees camen to hym fro Jerusalem, and seiden,"
Matthew 15.2 (Wycliffe),Wycliffe,New Testament,Matthew,15,2,"Whi breken thi disciplis the tradiciouns of eldere men? for thei waisschen not her hondis, whanne thei eten breed."
Matthew 15.3 (Wycliffe),Wycliffe,New Testament,Matthew,15,3,"He answeride, and seide to hem, Whi breken ye the maundement of God for youre tradicioun?"
Matthew 15.4 (Wycliffe),Wycliffe,New Testament,Matthew,15,4,"For God seide, Honoure thi fadir and thi modir, and he that cursith fadir or modir, die bi deeth."
Matthew 15.5 (Wycliffe),Wycliffe,New Testament,Matthew,15,5,"But ye seien, Who euer seith to fadir or modir, What euere yifte is of me, it schal profite to thee;"
Matthew 15.6 (Wycliffe),Wycliffe,New Testament,Matthew,15,6,and he hath not worschipid his fadir or his modir; and ye han maad the maundement of God voide for youre tradicioun.
Matthew 15.7 (Wycliffe),Wycliffe,New Testament,Matthew,15,7,"Ypocritis, Isaie, the prophete, prophesiede wel of you,"
Matthew 15.8 (Wycliffe),Wycliffe,New Testament,Matthew,15,8,"and seide, This puple honourith me with lippis, but her herte is fer fro me;"
Matthew 15.9 (Wycliffe),Wycliffe,New Testament,Matthew,15,9,"and thei worschipen me with outen cause, techynge the doctrines and maundementis of men."
Matthew 15.10 (Wycliffe),Wycliffe,New Testament,Matthew,15,10,"And whanne the puple weren clepid to gidere to hym, he seide to hem, Here ye, and vndurstonde ye."
Matthew 15.11 (Wycliffe),Wycliffe,New Testament,Matthew,15,11,"That thing that entrith in to the mouth, defoulith not a man; but that thing that cometh out of the mouth, defoulith a man."
Matthew 15.12 (Wycliffe),Wycliffe,New Testament,Matthew,15,12,"Thanne hise disciplis camen, and seiden to hym, Thou knowist, that, if this word be herd, the Farisees ben sclaundrid?"
Matthew 15.13 (Wycliffe),Wycliffe,New Testament,Matthew,15,13,"And he answeride, and seide, Eueri plauntyng, that my fadir of heuene hath not plauntid, shal be drawun vp by the roote."
Matthew 15.14 (Wycliffe),Wycliffe,New Testament,Matthew,15,14,"Suffre ye hem; thei ben blynde, and leederis of blynde men. And if a blynd man lede a blynd man, bothe fallen doun in to the diche."
Matthew 15.15 (Wycliffe),Wycliffe,New Testament,Matthew,15,15,"Petre answeride, and seide to hym, Expowne to vs this parable."
Matthew 15.16 (Wycliffe),Wycliffe,New Testament,Matthew,15,16,"And he seide, Yit ye ben also with oute vndurstondyng?"
Matthew 15.17 (Wycliffe),Wycliffe,New Testament,Matthew,15,17,"Vndurstonden ye not, that al thing that entrith in to the mouth, goith in to the wombe, and is sent out in to the goyng awei?"
Matthew 15.18 (Wycliffe),Wycliffe,New Testament,Matthew,15,18,"But tho thingis that comen forth fro the mouth, goon out of the herte, and tho thingis defoulen a man."
Matthew 15.19 (Wycliffe),Wycliffe,New Testament,Matthew,15,19,"For of the herte goon out yuele thouytis, mansleyngis, auowtries, fornycaciouns, theftis, fals witnessyngis, blasfemyes."
Matthew 15.20 (Wycliffe),Wycliffe,New Testament,Matthew,15,20,"Thes thingis it ben that defoulen a man; but to ete with hondis not waischun, defoulith not a man."
Matthew 15.21 (Wycliffe),Wycliffe,New Testament,Matthew,15,21,"And Jhesus yede out fro thennus, and wente in to the coostis of Tire and Sidon."
Matthew 15.22 (Wycliffe),Wycliffe,New Testament,Matthew,15,22,"And lo! a womman of Canane yede out of tho coostis, and criede, and seide to him, Lord, the sone of Dauid, haue merci on me; my douyter is yuel traueilid of a feend."
Matthew 15.23 (Wycliffe),Wycliffe,New Testament,Matthew,15,23,"And he answeride not to hir a word. And hise disciplis camen, and preieden hym, and seiden, Leue thou hir, for she crieth aftir vs."
Matthew 15.24 (Wycliffe),Wycliffe,New Testament,Matthew,15,24,"He answeride, and seide, Y am not sent, but to the scheep of the hous of Israel that perischiden."
Matthew 15.25 (Wycliffe),Wycliffe,New Testament,Matthew,15,25,"And she cam, and worschipide hym, and seide, Lord, helpe me."
Matthew 15.26 (Wycliffe),Wycliffe,New Testament,Matthew,15,26,"Which answeride, and seide, It is not good to take the breed of children, and caste to houndis."
Matthew 15.27 (Wycliffe),Wycliffe,New Testament,Matthew,15,27,"And she seide, Yhis, Lord; for whelpis eten of the crummes, that fallen doun fro the bord of her lordis."
Matthew 15.28 (Wycliffe),Wycliffe,New Testament,Matthew,15,28,"Thanne Jhesus answeride, and seide to hir, A! womman, thi feith is greet; be it doon to thee, as thou wolt. And hir douytir was helid fro that hour."
Matthew 15.29 (Wycliffe),Wycliffe,New Testament,Matthew,15,29,"And whanne Jhesus hadde passed fro thennus, he cam bisidis the see of Galilee. And he yede vp in to an hil, and sat there."
Matthew 15.30 (Wycliffe),Wycliffe,New Testament,Matthew,15,30,"And myche puple cam to hym, and hadden with hem doumbe men and crokid, feble and blynde, and many other; and thei castiden doun hem at hise feet. And he helide hem,"
Matthew 15.31 (Wycliffe),Wycliffe,New Testament,Matthew,15,31,"so that the puple wondriden seynge doumbe men spekynge, and crokid goynge, blynde men seynge; and thei magnyfieden God of Israel."
Matthew 15.32 (Wycliffe),Wycliffe,New Testament,Matthew,15,32,"And Jhesus, whanne hise disciplis weren clepid to gidere, seide to hem, Y haue reuthe of the puple, for thei han abiden now thre daies with me, and han no thing to ete; and Y wole not leeue hem fastynge, lest thei failen in the weie."
Matthew 15.33 (Wycliffe),Wycliffe,New Testament,Matthew,15,33,"And the disciplis seien to him, Wherof thanne so many looues among vs in desert, to fulfille so greet a puple?"
Matthew 15.34 (Wycliffe),Wycliffe,New Testament,Matthew,15,34,"And Jhesus seide to hem, Hou many looues han ye? And thei seiden, Seuene, and a fewe smale fisshis."
Matthew 15.35 (Wycliffe),Wycliffe,New Testament,Matthew,15,35,"And he comaundide to the puple, to sitte to mete on the erthe."
Matthew 15.36 (Wycliffe),Wycliffe,New Testament,Matthew,15,36,"And he took seuene looues and fyue fischis, and dide thankyngis, and brak, and yaf to hise disciplis; and the disciplis yauen to the puple."
Matthew 15.37 (Wycliffe),Wycliffe,New Testament,Matthew,15,37,"And alle eten, and weren fulfillid, and thei token that that was left of relifes, seuene lepis fulle."
Matthew 15.38 (Wycliffe),Wycliffe,New Testament,Matthew,15,38,"And thei that eten weren foure thousynde of men, with outen litle children and wymmen."
Matthew 15.39 (Wycliffe),Wycliffe,New Testament,Matthew,15,39,"And whanne he hadde left the puple, he wente vp in to a boot, and cam in to the coostis of Magedan."
Matthew 16.1 (Wycliffe),Wycliffe,New Testament,Matthew,16,1,"And the Farisees and the Saducees camen to hym temptynge, and preieden hym to schewe hem a tokene fro heuene."
Matthew 16.2 (Wycliffe),Wycliffe,New Testament,Matthew,16,2,"And he answeride, and seide to hem, Whanne the euentid is comun, ye seien, It schal be clere, for heuene is rodi;"
Matthew 16.3 (Wycliffe),Wycliffe,New Testament,Matthew,16,3,"and the morewtid, To dai tempest, for heuene schyneth heueli."
Matthew 16.4 (Wycliffe),Wycliffe,New Testament,Matthew,16,4,"Thanne ye kunne deme the face of heuene, but ye moun not wite the tokenes of tymes. An yuel generacioun and auoutresse sekith a tokene; and a tokene schal not be youun to it, but the tokene of Jonas, the profete. And whanne he hadde left hem, he wente forth."
Matthew 16.5 (Wycliffe),Wycliffe,New Testament,Matthew,16,5,"And whanne his disciplis camen ouer the see, thei foryaten to take looues."
Matthew 16.6 (Wycliffe),Wycliffe,New Testament,Matthew,16,6,"And he seide to hem, Biholde ye, and be war of the soure dowy of Farisees and Saducees."
Matthew 16.7 (Wycliffe),Wycliffe,New Testament,Matthew,16,7,"And thei thouyten among hem, and seiden, For we han not take looues."
Matthew 16.8 (Wycliffe),Wycliffe,New Testament,Matthew,16,8,"But Jhesus witynge seide to hem, What thenken ye among you of litel feith, for ye han not looues?"
Matthew 16.9 (Wycliffe),Wycliffe,New Testament,Matthew,16,9,"Yit vndurstonden not ye, nether han mynde of fyue looues in to fyue thousynde of men, and hou many cofyns ye token?"
Matthew 16.10 (Wycliffe),Wycliffe,New Testament,Matthew,16,10,"nether of seuene looues in to foure thousynde of men, and hou many lepis ye token?"
Matthew 16.11 (Wycliffe),Wycliffe,New Testament,Matthew,16,11,"Whi vndurstonden ye not, for Y seide not to you of breed, Be ye war of the sourdowy of Farisees and of Saducees?"
Matthew 16.12 (Wycliffe),Wycliffe,New Testament,Matthew,16,12,"Thanne thei vndurstooden, that he seide not to be war of sourdowy of looues, but of the techyng of Farisees and Saducees."
Matthew 16.13 (Wycliffe),Wycliffe,New Testament,Matthew,16,13,"And Jhesus cam in to the parties of Cesarie of Filip, and axide hise disciplis, and seide, Whom seien men to be mannus sone?"
Matthew 16.14 (Wycliffe),Wycliffe,New Testament,Matthew,16,14,"And thei seiden, Summe Joon Baptist; othere Elie; and othere Jeremye, or oon of the prophetis."
Matthew 16.15 (Wycliffe),Wycliffe,New Testament,Matthew,16,15,"Jhesus seide to hem, But whom seien ye me to be?"
Matthew 16.16 (Wycliffe),Wycliffe,New Testament,Matthew,16,16,"Symount Petre answeride, and seide, Thou art Crist, the sone of God lyuynge."
Matthew 16.17 (Wycliffe),Wycliffe,New Testament,Matthew,16,17,"Jhesus answeride, and seide to him, Blessid art thou, Symount Bariona; for fleisch and blood schewide not to thee, but my fadir that is in heuenes."
Matthew 16.18 (Wycliffe),Wycliffe,New Testament,Matthew,16,18,"And Y seie to thee, that thou art Petre, and on this stoon Y schal bilde my chirche, and the yatis of helle schulen not haue miyt ayens it."
Matthew 16.19 (Wycliffe),Wycliffe,New Testament,Matthew,16,19,"And to thee Y shal yyue the keies of the kingdom of heuenes; and what euer thou shalt bynde on erthe, schal be boundun also in heuenes; and what euer thou schalt vnbynde on erthe, schal be vnbounden also in heuenes."
Matthew 16.20 (Wycliffe),Wycliffe,New Testament,Matthew,16,20,"Thanne he comaundide to hise disciplis, that thei schulden seie to no man, that he was Crist."
Matthew 16.21 (Wycliffe),Wycliffe,New Testament,Matthew,16,21,"Fro that tyme Jhesus bigan to schewe to hise disciplis, that it bihofte hym go to Jerusalem, and suffre many thingis, of the eldere men, and of scribis, and princis of prestis; and be slayn, and the thridde dai to rise ayen."
Matthew 16.22 (Wycliffe),Wycliffe,New Testament,Matthew,16,22,"And Petre took hym, and bigan to blame him, and seide, Fer be it fro thee, Lord; this thing schal not be to thee."
Matthew 16.23 (Wycliffe),Wycliffe,New Testament,Matthew,16,23,"And he turnede, and seide to Petre, Sathanas, go after me; thou art a sclaundre to me; for thou sauerist not tho thingis that ben of God, but tho thingis that ben of men."
Matthew 16.24 (Wycliffe),Wycliffe,New Testament,Matthew,16,24,"Thanne Jhesus seide to his disciplis, If ony man wole come after me, denye he hym silf, and take his cros, and sue me; for he that wole make his lijf saaf,"
Matthew 16.25 (Wycliffe),Wycliffe,New Testament,Matthew,16,25,"shal leese it; and he that schal leese his lijf for me, schal fynde it."
Matthew 16.26 (Wycliffe),Wycliffe,New Testament,Matthew,16,26,"For what profitith it to a man, if he wynne al the world, and suffre peiryng of his soule? or what chaunging schal a man yyue for his soule?"
Matthew 16.27 (Wycliffe),Wycliffe,New Testament,Matthew,16,27,"For mannes sone schal come in glorie of his fader, with his aungels, and thanne he schal yelde to ech man after his werkis."
Matthew 16.28 (Wycliffe),Wycliffe,New Testament,Matthew,16,28,"Treuli Y seie to you, ther ben summe of hem that stonden here, whiche schulen not taste deth, til thei seen mannus sone comynge in his kyngdom."
Matthew 17.1 (Wycliffe),Wycliffe,New Testament,Matthew,17,1,"And after sixe daies Jhesus took Petre, and James, and Joon, his brother, and ledde hem aside in to an hiy hil,"
Matthew 17.2 (Wycliffe),Wycliffe,New Testament,Matthew,17,2,and was turned in to an othir licnesse bifor hem. And his face schone as the sunne; and hise clothis weren maad white as snowe.
Matthew 17.3 (Wycliffe),Wycliffe,New Testament,Matthew,17,3,"And lo! Moises and Elie apperiden to hem, and spaken with hym."
Matthew 17.4 (Wycliffe),Wycliffe,New Testament,Matthew,17,4,"And Petre answeride, and seide to Jhesu, Lord, it is good vs to be here. If thou wolt, make we here thre tabernaclis; to thee oon, to Moises oon, and oon to Elye. Yit the while he spak, lo!"
Matthew 17.5 (Wycliffe),Wycliffe,New Testament,Matthew,17,5,"a briyt cloude ouerschadewide hem; and lo! a voice out of the cloude, that seide, This is my dereworth sone, in whom Y haue wel pleside to me; here ye hym."
Matthew 17.6 (Wycliffe),Wycliffe,New Testament,Matthew,17,6,"And the disciplis herden, and felden doun on her faces, and dredden greetli."
Matthew 17.7 (Wycliffe),Wycliffe,New Testament,Matthew,17,7,"And Jhesus cam, and touchide hem, and seide to hem, Rise vp, and nyle ye drede."
Matthew 17.8 (Wycliffe),Wycliffe,New Testament,Matthew,17,8,"And thei liften vp her iyen, and saien no man, but Jhesu aloone."
Matthew 17.9 (Wycliffe),Wycliffe,New Testament,Matthew,17,9,"And as thei camen doun of the hille, Jhesus comaundide to hem, and seide, Seie ye to no man the visioun, til mannus sone rise ayen fro deeth."
Matthew 17.10 (Wycliffe),Wycliffe,New Testament,Matthew,17,10,"And his disciplis axiden hym, and seiden, What thanne seien the scribis, that it bihoueth that Elie come first?"
Matthew 17.11 (Wycliffe),Wycliffe,New Testament,Matthew,17,11,"He answeride, and seide to hem, Elie schal come, and he schal restore alle thingis."
Matthew 17.12 (Wycliffe),Wycliffe,New Testament,Matthew,17,12,"And Y seie to you, that Elie is nowe comun, and thei knewen hym not, but thei diden in him what euer thingis thei wolden; and so mannus sone schal suffre of hem."
Matthew 17.13 (Wycliffe),Wycliffe,New Testament,Matthew,17,13,"Thanne the disciplis vndurstoden, that he seide to hem of Joon Baptist."
Matthew 17.14 (Wycliffe),Wycliffe,New Testament,Matthew,17,14,"And whanne he cam to the puple, a man cam to hym, and felde doun on hise knees bifor hym, and seide, Lord, haue merci on my sone; for he is lunatike, and suffrith yuele, for ofte tymes he fallith in to the fier, and ofte tymes in to water."
Matthew 17.15 (Wycliffe),Wycliffe,New Testament,Matthew,17,15,"And Y brouyte hym to thi disciplis, and thei myyten not heele hym."
Matthew 17.16 (Wycliffe),Wycliffe,New Testament,Matthew,17,16,"Jhesus answeride, and seide, A! thou generacion vnbileueful and weiward; hou long schal Y be with you? hou long schal Y suffre you? Brynge ye hym hider to me."
Matthew 17.17 (Wycliffe),Wycliffe,New Testament,Matthew,17,17,"And Jhesus blamede hym, and the deuel wente out fro hym; and the child was heelid fro that our."
Matthew 17.18 (Wycliffe),Wycliffe,New Testament,Matthew,17,18,"Thanne the disciplis camen to Jhesu priueli, and seiden to hym, Whi myyten not we caste hym out?"
Matthew 17.19 (Wycliffe),Wycliffe,New Testament,Matthew,17,19,"Jhesus seith to hem, For youre vnbileue. Treuli Y seie to you, if ye han feith, as a corn of seneueye, ye schulen seie to this hil, Passe thou hennus, and it schal passe; and no thing schal be vnpossible to you;"
Matthew 17.20 (Wycliffe),Wycliffe,New Testament,Matthew,17,20,"but this kynde is not caste out, but bi preiyng and fastyng."
Matthew 17.21 (Wycliffe),Wycliffe,New Testament,Matthew,17,21,"And whilis thei weren abidynge togidere in Galilee, Jhesus seide to hem, Mannus sone schal be bitraied in to the hondis of men;"
Matthew 17.22 (Wycliffe),Wycliffe,New Testament,Matthew,17,22,"and thei schulen sle hym, and the thridde day he schal rise ayen to lijf."
Matthew 17.23 (Wycliffe),Wycliffe,New Testament,Matthew,17,23,And thei weren ful sori.
Matthew 17.24 (Wycliffe),Wycliffe,New Testament,Matthew,17,24,"And whanne thei camen to Cafarnaum, thei that token tribute, camen to Petre, and seiden to hym, Youre maister payeth not tribute?"
Matthew 17.25 (Wycliffe),Wycliffe,New Testament,Matthew,17,25,"And he seide, Yhis. And whanne he was comen in to the hous, Jhesus cam bifor hym, and seide, Symount, what semeth to thee? Kyngis of erthe, of whom taken thei tribute? of her sones, ether of aliens?"
Matthew 17.26 (Wycliffe),Wycliffe,New Testament,Matthew,17,26,"And he seide, Of aliens. Jhesus seide to hym, Thanne sones ben fre."
Matthew 17.27 (Wycliffe),Wycliffe,New Testament,Matthew,17,27,"But that we sclaundre hem not, go to the see, and caste an hook, and take thilke fisch that first cometh vp; and, whanne his mouth is opened, thou schalt fynde a stater, and yyue for thee and for me."
Matthew 18.1 (Wycliffe),Wycliffe,New Testament,Matthew,18,1,"In that our the disciplis camen to Jhesu, and seiden, Who, gessist thou, is gretter in the kyngdom of heuenes?"
Matthew 18.2 (Wycliffe),Wycliffe,New Testament,Matthew,18,2,"And Jhesus clepide a litil child, and putte hym in the myddil of hem;"
Matthew 18.3 (Wycliffe),Wycliffe,New Testament,Matthew,18,3,"and seide, Y seie treuthe to you, but ye be turned, and maad as litle children, ye schulen not entre in to the kyngdom of heuenes."
Matthew 18.4 (Wycliffe),Wycliffe,New Testament,Matthew,18,4,"Therfor who euer mekith hym as this litil child, he is gretter in the kyngdom of heuenes."
Matthew 18.5 (Wycliffe),Wycliffe,New Testament,Matthew,18,5,"And he that resseyueth o siche litil child in my name, resseyueth me."
Matthew 18.6 (Wycliffe),Wycliffe,New Testament,Matthew,18,6,"But who so sclaundrith oon of these smale, that bileuen in me, it spedith to hym that a mylnstoon of assis be hangid in his necke, and he be drenchid in the depnesse of the see."
Matthew 18.7 (Wycliffe),Wycliffe,New Testament,Matthew,18,7,"Woo to the world, for sclaundris; for it is nede that sclaundris come; netheles wo to thilke man bi whom a sclaundre cometh."
Matthew 18.8 (Wycliffe),Wycliffe,New Testament,Matthew,18,8,"And if thin hoond or thi foot sclaundreth thee, kitte it of, and caste awei fro thee. It is betere to thee to entre to lijf feble, ethir crokid, than hauynge tweyne hoondis or twey feet to be sent in to euerlastynge fier."
Matthew 18.9 (Wycliffe),Wycliffe,New Testament,Matthew,18,9,"And if thin iye sclaundre thee, pulle it out, and caste awei fro thee. It is betere to thee with oon iye to entre in to lijf, thanne hauynge tweyn iyen to be sent in to the fier of helle."
Matthew 18.10 (Wycliffe),Wycliffe,New Testament,Matthew,18,10,"Se ye, that ye dispise not oon of these litle. For Y seie to you, that the aungels of hem in heuenes seen euermore the face of my fadir that is in heuenes."
Matthew 18.11 (Wycliffe),Wycliffe,New Testament,Matthew,18,11,For mannus sone cam to saue that thing that perischide.
Matthew 18.12 (Wycliffe),Wycliffe,New Testament,Matthew,18,12,"What semeth to you? If ther weren to sum man an hundrid scheep, and oon of hem hath errid, whethir he schal not leeue nynti and nyne in desert, and schal go to seche that that erride?"
Matthew 18.13 (Wycliffe),Wycliffe,New Testament,Matthew,18,13,"And if it falle that he fynde it, treuli Y seie to you, that he schal haue ioye theron more than on nynti and nyne that erriden not."
Matthew 18.14 (Wycliffe),Wycliffe,New Testament,Matthew,18,14,"So it is not the wille bifor youre fadir that is in heuenes, that oon of these litle perische."
Matthew 18.15 (Wycliffe),Wycliffe,New Testament,Matthew,18,15,"But if thi brother synneth ayens thee, go thou, and repreue hym, bitwixe thee and hym aloone; if he herith thee, thou hast wonnun thi brother."
Matthew 18.16 (Wycliffe),Wycliffe,New Testament,Matthew,18,16,"And if he herith thee not, take with thee oon or tweyne, that euery word stonde in the mouth of tweyne or thre witnessis."
Matthew 18.17 (Wycliffe),Wycliffe,New Testament,Matthew,18,17,"And if he herith not hem, seie thou to the chirche. But if he herith not the chirche, be he as an hethen and a pupplican to thee."
Matthew 18.18 (Wycliffe),Wycliffe,New Testament,Matthew,18,18,"Y seie to you treuli, what euer thingis ye bynden on erthe, tho schulen be boundun also in heuene; and what euer thingis ye vnbynden on erthe, tho schulen be vnboundun also in heuene."
Matthew 18.19 (Wycliffe),Wycliffe,New Testament,Matthew,18,19,"Eftsoone Y seie to you, that if tweyne of you consenten on the erthe, of euery thing what euer thei axen, it schal be don to hem of my fadir that is in heuenes."
Matthew 18.20 (Wycliffe),Wycliffe,New Testament,Matthew,18,20,"For where tweyne or thre ben gaderid in my name, there Y am in the myddil of hem."
Matthew 18.21 (Wycliffe),Wycliffe,New Testament,Matthew,18,21,"Thanne Petre cam to hym, and seide, Lord, how ofte schal my brother synne ayens me, and Y schal foryyue hym?"
Matthew 18.22 (Wycliffe),Wycliffe,New Testament,Matthew,18,22,"Whether til seuen tymes? Jhesus seith to hym, Y seie not to thee, til seuene sithis; but til seuenti sithis seuene sithis."
Matthew 18.23 (Wycliffe),Wycliffe,New Testament,Matthew,18,23,"Therfor the kyngdom of heuenes is licned to a kyng, that wolde rekyn with hise seruauntis."
Matthew 18.24 (Wycliffe),Wycliffe,New Testament,Matthew,18,24,"And whanne he bigan to rekene, oon that ouyte ten thousynde talentis, was brouyt to hym."
Matthew 18.25 (Wycliffe),Wycliffe,New Testament,Matthew,18,25,"And whanne he hadde not wherof to yelde, his lord comaundide hym to be seld, and his wijf, and children, and alle thingis that he hadde, and to be paied."
Matthew 18.26 (Wycliffe),Wycliffe,New Testament,Matthew,18,26,"But thilke seruaunt felde doun, and preiede hym, and seide, Haue pacience in me, and Y schal yelde to thee alle thingis."
Matthew 18.27 (Wycliffe),Wycliffe,New Testament,Matthew,18,27,"And the lord hadde merci on that seruaunt, and suffride hym to go, and foryaf to hym the dette."
Matthew 18.28 (Wycliffe),Wycliffe,New Testament,Matthew,18,28,"But thilke seruaunt yede out, and foonde oon of his euen seruauntis, that ouyte hym an hundrid pens; and he helde hym, and stranglide hym, and seide, Yelde that that thou owest."
Matthew 18.29 (Wycliffe),Wycliffe,New Testament,Matthew,18,29,"And his euen seruaunt felle doun, and preyede hym, and seide, Haue pacience in me, and Y schal quyte alle thingis to thee."
Matthew 18.30 (Wycliffe),Wycliffe,New Testament,Matthew,18,30,"But he wolde not; but wente out, and putte hym in to prisoun, til he paiede al the dette."
Matthew 18.31 (Wycliffe),Wycliffe,New Testament,Matthew,18,31,"And hise euen seruauntis, seynge the thingis that weren don, soreweden greetli. And thei camen, and telden to her lord alle the thingis that weren don."
Matthew 18.32 (Wycliffe),Wycliffe,New Testament,Matthew,18,32,"Thanne his lord clepide hym, and seide to hym, Wickid seruaunt, Y foryaf to thee al the dette, for thou preiedist me."
Matthew 18.33 (Wycliffe),Wycliffe,New Testament,Matthew,18,33,"Therfor whether it bihouede not also thee to haue merci on thin euen seruaunt, as Y hadde merci on thee?"
Matthew 18.34 (Wycliffe),Wycliffe,New Testament,Matthew,18,34,"And his lord was wroth, and took hym to turmentouris, til he paiede al the dette."
Matthew 18.35 (Wycliffe),Wycliffe,New Testament,Matthew,18,35,"So my fadir of heuene schal do to you, if ye foryyuen not euery man to his brother, of youre hertes."
Matthew 19.1 (Wycliffe),Wycliffe,New Testament,Matthew,19,1,"And it was don, whanne Jhesus hadde endid these wordis, he passide fro Galilee, and cam in to the coostis of Judee ouer Jordan."
Matthew 19.2 (Wycliffe),Wycliffe,New Testament,Matthew,19,2,"And myche puple suede him, and he heelide hem there."
Matthew 19.3 (Wycliffe),Wycliffe,New Testament,Matthew,19,3,"And Farisees camen to him, temptynge him, and seiden, Whether it be leueful to a man to leeue his wijf, for ony cause?"
Matthew 19.4 (Wycliffe),Wycliffe,New Testament,Matthew,19,4,"Which answeride, and seide to hem, Han ye not red, for he that made men at the bigynnyng, made hem male and female?"
Matthew 19.5 (Wycliffe),Wycliffe,New Testament,Matthew,19,5,"And he seide, For this thing a man schal leeue fadir and modir, and he schal draw to his wijf; and thei schulen be tweyne in o fleisch."
Matthew 19.6 (Wycliffe),Wycliffe,New Testament,Matthew,19,6,"And so thei ben not now tweyne, but o fleisch. Therfor a man departe not that thing that God hath ioyned."
Matthew 19.7 (Wycliffe),Wycliffe,New Testament,Matthew,19,7,"Thei seien to hym, What thanne comaundide Moises, to yyue a libel of forsakyng, and to leeue of?"
Matthew 19.8 (Wycliffe),Wycliffe,New Testament,Matthew,19,8,"And he seide to hem, For Moises, for the hardnesse of youre herte, suffride you leeue youre wyues; but fro the bigynnyng it was not so."
Matthew 19.9 (Wycliffe),Wycliffe,New Testament,Matthew,19,9,"And Y seie to you, that who euer leeueth his wijf, but for fornycacioun, and weddith another, doith letcherie; and he that weddith the forsakun wijf, doith letcherie."
Matthew 19.10 (Wycliffe),Wycliffe,New Testament,Matthew,19,10,"His disciplis seien to him, If the cause of a man with a wijf is so, it spedith not to be weddid."
Matthew 19.11 (Wycliffe),Wycliffe,New Testament,Matthew,19,11,"And he seide to hem, Not alle men taken this word; but to whiche it is youun."
Matthew 19.12 (Wycliffe),Wycliffe,New Testament,Matthew,19,12,"For ther ben geldingis, whiche ben thus born of the modris wombe; and ther ben geldyngis, that ben maad of men; and there ben geldyngis, that han geldid hem silf, for the kyngdom of heuenes. He that may take, take he."
Matthew 19.13 (Wycliffe),Wycliffe,New Testament,Matthew,19,13,"Thanne litle children weren brouyte to hym, that he schulde putte hondis to hem, and preie."
Matthew 19.14 (Wycliffe),Wycliffe,New Testament,Matthew,19,14,"And the disciplis blamyden hem. But Jhesus seide to hem, Suffre ye that litle children come to me, and nyle ye forbede hem; for of siche is the kyngdom of heuenes."
Matthew 19.15 (Wycliffe),Wycliffe,New Testament,Matthew,19,15,"And whanne he hadde put to hem hondis, he wente fro thennus."
Matthew 19.16 (Wycliffe),Wycliffe,New Testament,Matthew,19,16,"And lo! oon cam, and seide to hym, Good maister, what good schal Y do, that Y haue euerlastynge lijf?"
Matthew 19.17 (Wycliffe),Wycliffe,New Testament,Matthew,19,17,"Which seith to hym, What axist thou me of good thing? There is o good God. But if thou wolt entre to lijf, kepe the comaundementis."
Matthew 19.18 (Wycliffe),Wycliffe,New Testament,Matthew,19,18,"He seith to hym, Whiche? And Jhesus seide, Thou schalt not do mansleying, thou schalt not do auowtrie, thou schalt not do thefte, thou schalt not seie fals witnessying;"
Matthew 19.19 (Wycliffe),Wycliffe,New Testament,Matthew,19,19,"worschipe thi fadir and thi modir, and, thou schalt loue thi neiybore as thi silf."
Matthew 19.20 (Wycliffe),Wycliffe,New Testament,Matthew,19,20,"The yonge man seith to hym, Y haue kept alle these thingis fro my youthe, what yit failith to me?"
Matthew 19.21 (Wycliffe),Wycliffe,New Testament,Matthew,19,21,"Jhesus seith to hym, If thou wolt be perfite, go, and sille alle thingis that thou hast, and yyue to pore men, and thou schalt haue tresoure in heuene; and come, and sue me."
Matthew 19.22 (Wycliffe),Wycliffe,New Testament,Matthew,19,22,"And whanne the yong man hadde herd these wordis, he wente awei sorewful, for he hadde many possessiouns."
Matthew 19.23 (Wycliffe),Wycliffe,New Testament,Matthew,19,23,"And Jhesus seide to hise disciplis, Y seie to you treuthe, for a riche man of hard schal entre in to the kyngdom of heuenes."
Matthew 19.24 (Wycliffe),Wycliffe,New Testament,Matthew,19,24,"And eftsoone Y seie to you, it is liyter a camel to passe thorou a needlis iye, thanne a riche man to entre in to the kyngdom of heuens."
Matthew 19.25 (Wycliffe),Wycliffe,New Testament,Matthew,19,25,"Whanne these thingis weren herd, the disciplis wondriden greetli, and seiden, Who thanne may be saaf?"
Matthew 19.26 (Wycliffe),Wycliffe,New Testament,Matthew,19,26,"Jhesus bihelde, and seide to hem, Anentis men this thing is impossible; but anentis God alle thingis ben possible."
Matthew 19.27 (Wycliffe),Wycliffe,New Testament,Matthew,19,27,"Thanne Petre answeride, and seide to hym, Lo! we han forsake alle thingis, and we han suede thee; what thanne schal be to vs?"
Matthew 19.28 (Wycliffe),Wycliffe,New Testament,Matthew,19,28,"Jhesus seide to hem, Truli I seie to you, that ye that han forsake alle thingis, and han sued me, in the regeneracioun whanne mannus sone schal sitte in the sete of his maieste, ye schulen sitte on twelue setis, demynge the twelue kynredis of Israel."
Matthew 19.29 (Wycliffe),Wycliffe,New Testament,Matthew,19,29,"And euery man that forsakith hous, britheren or sistren, fadir or modir, wijf ethir children, or feeldis, for my name, he schal take an hundrid foold, and schal welde euerlastynge lijf."
Matthew 19.30 (Wycliffe),Wycliffe,New Testament,Matthew,19,30,"But manye schulen be, the firste the laste, and the laste the firste."
Matthew 20.1 (Wycliffe),Wycliffe,New Testament,Matthew,20,1,"The kyngdom of heuenes is lijc to an housbonde man, that wente out first bi the morewe, to hire werk men in to his vyneyerd."
Matthew 20.2 (Wycliffe),Wycliffe,New Testament,Matthew,20,2,"And whanne the couenaunt was maad with werk men, of a peny for the dai, he sente hem in to his vyneyerd."
Matthew 20.3 (Wycliffe),Wycliffe,New Testament,Matthew,20,3,"And he yede out aboute the thridde our, and say othere stondynge idel in the chepyng."
Matthew 20.4 (Wycliffe),Wycliffe,New Testament,Matthew,20,4,"And he seide to hem, Go ye also in to myn vynyerd, and that that schal be riytful, Y schal yyue to you."
Matthew 20.5 (Wycliffe),Wycliffe,New Testament,Matthew,20,5,"And thei wenten forth. Eftsoones he wente out aboute the sixte our, and the nynthe, and dide in lijk maner."
Matthew 20.6 (Wycliffe),Wycliffe,New Testament,Matthew,20,6,"But aboute the elleuenthe our he wente out, and foond other stondynge; and he seide to hem, What stonden ye idel here al dai?"
Matthew 20.7 (Wycliffe),Wycliffe,New Testament,Matthew,20,7,"Thei seien to him, For no man hath hirid vs. He seith to hem, Go ye also in to my vyneyerd."
Matthew 20.8 (Wycliffe),Wycliffe,New Testament,Matthew,20,8,"And whanne euenyng was comun, the lord of the vyneyerd seith to his procuratoure, Clepe the werk men, and yelde to hem her hire, and bigynne thou at the laste til to the firste."
Matthew 20.9 (Wycliffe),Wycliffe,New Testament,Matthew,20,9,"And so whanne thei weren comun, that camen aboute the elleuenthe our, also thei token eueryche of hem a peny."
Matthew 20.10 (Wycliffe),Wycliffe,New Testament,Matthew,20,10,"But the firste camen, and demeden, that thei schulden take more, but thei token ech oon bi hem silf a peny;"
Matthew 20.11 (Wycliffe),Wycliffe,New Testament,Matthew,20,11,"and in the takyng grutchiden ayens the hosebonde man, and seiden,"
Matthew 20.12 (Wycliffe),Wycliffe,New Testament,Matthew,20,12,"These laste wrouyten oon our, and thou hast maad hem euen to vs, that han born the charge of the dai, and heete?"
Matthew 20.13 (Wycliffe),Wycliffe,New Testament,Matthew,20,13,"And he answeride to oon of hem, and seide, Freend, Y do thee noon wrong; whether thou hast not acordid with me for a peny?"
Matthew 20.14 (Wycliffe),Wycliffe,New Testament,Matthew,20,14,"Take thou that that is thin, and go; for Y wole yyue to this laste man, as to thee."
Matthew 20.15 (Wycliffe),Wycliffe,New Testament,Matthew,20,15,"Whether it is not leueful to me to do that that Y wole? Whether thin iye is wickid, for Y am good?"
Matthew 20.16 (Wycliffe),Wycliffe,New Testament,Matthew,20,16,"So the laste schulen be the firste, and the firste the laste; for many ben clepid, but fewe ben chosun."
Matthew 20.17 (Wycliffe),Wycliffe,New Testament,Matthew,20,17,"And Jhesus wente vp to Jerusalem, and took hise twelue disciplis in priuetee, and seide to hem, Lo!"
Matthew 20.18 (Wycliffe),Wycliffe,New Testament,Matthew,20,18,"we goon vp to Jerusalem, and mannus sone schal be bitakun to princis of prestis, and scribis; and thei schulen condempne him to deeth."
Matthew 20.19 (Wycliffe),Wycliffe,New Testament,Matthew,20,19,"And thei schulen bitake hym to hethene men, for to be scorned, and scourgid, and crucified; and the thridde day he schal rise ayen to lijf."
Matthew 20.20 (Wycliffe),Wycliffe,New Testament,Matthew,20,20,"Thanne the modir of the sones of Zebedee cam to hym with hir sones, onourynge, and axynge sum thing of hym."
Matthew 20.21 (Wycliffe),Wycliffe,New Testament,Matthew,20,21,"And he seide to hir, What wolt thou? She seith to hym, Seie that thes tweyne my sones sitte, oon at thi riythalf, and oon at thi lefthalf, in thi kyngdom."
Matthew 20.22 (Wycliffe),Wycliffe,New Testament,Matthew,20,22,"Jhesus answeride, and seide, Ye witen not what ye axen. Moun ye drynke the cuppe which Y schal drynke? Thei seien to hym, We moun."
Matthew 20.23 (Wycliffe),Wycliffe,New Testament,Matthew,20,23,"He seith to hem, Ye schulen drinke my cuppe; but to sitte at my riythalf or lefthalf, it is not myn to yyue to you; but to whiche it is maad redi of my fadir."
Matthew 20.24 (Wycliffe),Wycliffe,New Testament,Matthew,20,24,"And the ten herynge, hadden indignacioun of the twei britheren."
Matthew 20.25 (Wycliffe),Wycliffe,New Testament,Matthew,20,25,"But Jhesus clepide hem to hym, and seide, Ye witen, that princis of hethene men ben lordis of hem, and thei that ben gretter, vsen power on hem."
Matthew 20.26 (Wycliffe),Wycliffe,New Testament,Matthew,20,26,"It schal not be so among you; but who euer wole be maad gretter among you, be he youre mynystre;"
Matthew 20.27 (Wycliffe),Wycliffe,New Testament,Matthew,20,27,"and who euer among you wole be the firste, he schal be youre seruaunt."
Matthew 20.28 (Wycliffe),Wycliffe,New Testament,Matthew,20,28,"As mannus sone cam not to be seruyd, but to serue, and to yyue his lijf redempcioun for manye."
Matthew 20.29 (Wycliffe),Wycliffe,New Testament,Matthew,20,29,"And whanne thei yeden out of Jerico, miche puple suede him."
Matthew 20.30 (Wycliffe),Wycliffe,New Testament,Matthew,20,30,"And lo! twei blynde men saten bisydis the weie, and herden that Jhesus passide; and thei crieden, and seiden, Lord, the sone of Dauid, haue merci on vs."
Matthew 20.31 (Wycliffe),Wycliffe,New Testament,Matthew,20,31,"And the puple blamede hem, that thei schulden be stille; and thei crieden the more, and seiden, Lord, the sone of Dauid, haue merci on vs."
Matthew 20.32 (Wycliffe),Wycliffe,New Testament,Matthew,20,32,"And Jhesus stood, and clepide hem, and seide, What wolen ye, that Y do to you?"
Matthew 20.33 (Wycliffe),Wycliffe,New Testament,Matthew,20,33,"Thei seien to him, Lord, that oure iyen be opened."
Matthew 20.34 (Wycliffe),Wycliffe,New Testament,Matthew,20,34,"And Jhesus hadde merci on hem, and touchide her iyen; and anoon thei sayen, and sueden him."
Matthew 21.1 (Wycliffe),Wycliffe,New Testament,Matthew,21,1,"And whanne Jhesus cam nyy to Jerusalem, and cam to Bethfage, at the mount of Olyuete, thanne sente he his twei disciplis, and seide to hem,"
Matthew 21.2 (Wycliffe),Wycliffe,New Testament,Matthew,21,2,"Go ye in to the castel that is ayens you, and anoon ye schulen fynde an asse tied, and a colt with hir; vntien ye, and brynge to me."
Matthew 21.3 (Wycliffe),Wycliffe,New Testament,Matthew,21,3,"And if ony man seie to you ony thing, seie ye, that the Lord hath nede to hem; and anoon he schal leeue hem."
Matthew 21.4 (Wycliffe),Wycliffe,New Testament,Matthew,21,4,"Al this was doon, that that thing schulde be fulfillid, that was seid bi the prophete, seiynge, Seie ye to the douyter of Syon, Lo!"
Matthew 21.5 (Wycliffe),Wycliffe,New Testament,Matthew,21,5,"thi kyng cometh to thee, meke, sittynge on an asse, and a fole of an asse vnder yok."
Matthew 21.6 (Wycliffe),Wycliffe,New Testament,Matthew,21,6,"And the disciplis yeden, and diden as Jhesus comaundide hem."
Matthew 21.7 (Wycliffe),Wycliffe,New Testament,Matthew,21,7,"And thei brouyten an asse, and the fole, and leiden her clothis on hem, and maden hym sitte aboue."
Matthew 21.8 (Wycliffe),Wycliffe,New Testament,Matthew,21,8,"And ful myche puple strewiden her clothis in the weie; othere kittiden braunchis of trees, and strewiden in the weie."
Matthew 21.9 (Wycliffe),Wycliffe,New Testament,Matthew,21,9,"And the puple that wente bifore, and that sueden, crieden, and seiden, Osanna to the sone of Dauid; blessid is he that cometh in the name of the Lord; Osanna in hiy thingis."
Matthew 21.10 (Wycliffe),Wycliffe,New Testament,Matthew,21,10,"And whanne he was entrid in to Jerusalem, al the citee was stirid, and seide, Who is this?"
Matthew 21.11 (Wycliffe),Wycliffe,New Testament,Matthew,21,11,"But the puple seide, This is Jhesus, the prophete, of Nazareth of Galilee."
Matthew 21.12 (Wycliffe),Wycliffe,New Testament,Matthew,21,12,"And Jhesus entride in to the temple of God, and castide out of the temple alle that bouyten and solden; and he turnede vpsedoun the bordis of chaungeris, and the chayeris of men that solden culueris."
Matthew 21.13 (Wycliffe),Wycliffe,New Testament,Matthew,21,13,"And he seith to hem, It is writun, Myn hous schal be clepid an hous of preier; but ye han maad it a denne of theues."
Matthew 21.14 (Wycliffe),Wycliffe,New Testament,Matthew,21,14,"And blynde and crokid camen to hym in the temple, and he heelide hem."
Matthew 21.15 (Wycliffe),Wycliffe,New Testament,Matthew,21,15,"But the princis of prestis and scribis, seynge the merueilouse thingis that he dide, and children criynge in the temple, and seiynge, Osanna to the sone of Dauid, hadden indignacioun,"
Matthew 21.16 (Wycliffe),Wycliffe,New Testament,Matthew,21,16,"and seiden to hym, Herist thou what these seien? And Jhesus seide to hem, Yhe; whether ye han neuer redde, That of the mouth of yonge children, and of soukynge childryn, thou hast maad perfit heriyng?"
Matthew 21.17 (Wycliffe),Wycliffe,New Testament,Matthew,21,17,"And whanne he hadde left hem, he wente forth out of the citee, in to Bethanye; and there he dwelte, and tauyte hem of the kyngdom of God."
Matthew 21.18 (Wycliffe),Wycliffe,New Testament,Matthew,21,18,"But on the morowe, he, turnynge ayen in to the citee, hungride."
Matthew 21.19 (Wycliffe),Wycliffe,New Testament,Matthew,21,19,"And he saye a fige tree bisidis the weie, and cam to it, and foond no thing ther ynne but leeues oneli. And he seide to it, Neuer fruyt come forth of thee, in to with outen eende, And anoon the fige tre was dried vp."
Matthew 21.20 (Wycliffe),Wycliffe,New Testament,Matthew,21,20,"And disciplis sawen, and wondriden, seiynge, Hou anoon it driede."
Matthew 21.21 (Wycliffe),Wycliffe,New Testament,Matthew,21,21,"And Jhesus answeride, and seide to hem, Treuli Y seie to you, if ye haue feith, and douten not, not oonli ye schulen do of the fige tree, but also if ye seyn to this hil, Take, and caste thee in to the see, it schal be don so."
Matthew 21.22 (Wycliffe),Wycliffe,New Testament,Matthew,21,22,"And alle thingis what euere ye bileuynge schulen axe in preyer, ye schulen take."
Matthew 21.23 (Wycliffe),Wycliffe,New Testament,Matthew,21,23,"And whanne he cam in to the temple, the princis of prestis and elder men of the puple camen to hym that tauyte, and seiden, In what power doist thou these thingis? and who yaf thee this power?"
Matthew 21.24 (Wycliffe),Wycliffe,New Testament,Matthew,21,24,"Jhesus answeride, and seide to hem, And Y schal axe you o word, the which if ye tellen me, Y schal seie to you, in what power Y do these thingis."
Matthew 21.25 (Wycliffe),Wycliffe,New Testament,Matthew,21,25,"Of whennys was the baptym of Joon; of heuene, or of men? And thei thouyten with ynne hem silf,"
Matthew 21.26 (Wycliffe),Wycliffe,New Testament,Matthew,21,26,"seiynge, If we seien of heuene, he schal seie to vs, Whi thanne bileuen ye not to hym? If we seien of men, we dreden the puple, for alle hadden Joon as a prophete."
Matthew 21.27 (Wycliffe),Wycliffe,New Testament,Matthew,21,27,"And thei answeriden to Jhesu, and seiden, We witen not. And he seide to hem, Nether Y seie to you, in what power Y do these thingis."
Matthew 21.28 (Wycliffe),Wycliffe,New Testament,Matthew,21,28,"But what semeth to you? A man hadde twey sones; and he cam to the firste, and seide, Sone, go worche this dai in my vyneyerd."
Matthew 21.29 (Wycliffe),Wycliffe,New Testament,Matthew,21,29,"And he answeride, and seide, Y nyle; but afterward he forthouyte, and wente forth."
Matthew 21.30 (Wycliffe),Wycliffe,New Testament,Matthew,21,30,"But he cam to the tother, and seide on lijk maner. And he answeride, and seide, Lord, Y go; and he wente not."
Matthew 21.31 (Wycliffe),Wycliffe,New Testament,Matthew,21,31,"Who of the tweyne dide the fadris wille? Thei seien to hym, The firste. Jhesus seith to hem, Treuli Y seie to you, for pupplicans and hooris schulen go bifor you in to the kyngdom of God."
Matthew 21.32 (Wycliffe),Wycliffe,New Testament,Matthew,21,32,"For Joon cam to you in the weie of riytwisnesse, and ye bileueden not to him; but pupplicans and hooris bileueden to hym. But ye sayn, and hadden no forthenkyng aftir, that ye bileueden to hym."
Matthew 21.33 (Wycliffe),Wycliffe,New Testament,Matthew,21,33,"Here ye another parable. There was an hosebonde man, that plauntide a vynyerd, and heggide it aboute, and dalfe a presour ther ynne, and bildide a tour, and hiride it to erthe tilieris, and wente fer in pilgrimage."
Matthew 21.34 (Wycliffe),Wycliffe,New Testament,Matthew,21,34,"But whanne the tyme of fruytis neiyede, he sente his seruauntis to the erthe tilieris, to take fruytis of it."
Matthew 21.35 (Wycliffe),Wycliffe,New Testament,Matthew,21,35,"And the erthetilieris token his seruauntis, and beeten the toon, thei slowen another, and thei stonyden another."
Matthew 21.36 (Wycliffe),Wycliffe,New Testament,Matthew,21,36,"Eftsoone he sente othere seruauntis, mo than the firste, and in lijk maner thei diden to hem."
Matthew 21.37 (Wycliffe),Wycliffe,New Testament,Matthew,21,37,"And at the laste he sente his sone to hem, and seide, Thei schulen drede my sone."
Matthew 21.38 (Wycliffe),Wycliffe,New Testament,Matthew,21,38,"But the erthe tilieris, seynge the sone, seiden with ynne hem silf, This is the eire; come ye, sle we hym, and we schulen haue his eritage."
Matthew 21.39 (Wycliffe),Wycliffe,New Testament,Matthew,21,39,"And thei token, and castiden hym out of the vynyerd, and slowen hym."
Matthew 21.40 (Wycliffe),Wycliffe,New Testament,Matthew,21,40,"Therfor whanne the lord of the vyneyerd schal come, what schal he do to thilke erthe tilieris?"
Matthew 21.41 (Wycliffe),Wycliffe,New Testament,Matthew,21,41,"Thei seien to hym, He schal leese yuele the yuele men, and he schal sette to hire his vyneyerd to othere erthetilieris, whyche schulen yelde to hym fruyt in her tymes."
Matthew 21.42 (Wycliffe),Wycliffe,New Testament,Matthew,21,42,"Jhesus seith to hem, Redden ye neuer in scripturis, The stoon which bilderis repreueden, this is maad in to the heed of the corner? Of the Lord this thing is don, and it is merueilous bifor oure iyen."
Matthew 21.43 (Wycliffe),Wycliffe,New Testament,Matthew,21,43,"Therfor Y seie to you, that the kyngdom of God schal be takun fro you, and shal be youun to a folc doynge fruytis of it."
Matthew 21.44 (Wycliffe),Wycliffe,New Testament,Matthew,21,44,"And he that schal falle on this stoon, schal be brokun; but on whom it schal falle, it schal al tobrise hym."
Matthew 21.45 (Wycliffe),Wycliffe,New Testament,Matthew,21,45,"And whanne the princes of prestis and Farisees hadden herd hise parablis, thei knewen that he seide of hem."
Matthew 21.46 (Wycliffe),Wycliffe,New Testament,Matthew,21,46,"And thei souyten to holde hym, but thei dredden the puple, for thei hadden hym as a prophete."
Matthew 22.1 (Wycliffe),Wycliffe,New Testament,Matthew,22,1,"And Jhesus answeride, and spak eftsoone in parablis to hem,"
Matthew 22.2 (Wycliffe),Wycliffe,New Testament,Matthew,22,2,"and seide, The kyngdom of heuenes is maad lijk to a kyng that made weddyngis to his sone."
Matthew 22.3 (Wycliffe),Wycliffe,New Testament,Matthew,22,3,"And he sente hise seruauntis for to clepe men that weren bode to the weddyngis, and thei wolden not come."
Matthew 22.4 (Wycliffe),Wycliffe,New Testament,Matthew,22,4,"Eftsoone he sente othere seruauntis, and seide, Seie ye to the men that ben bode to the feeste, Lo! Y haue maad redi my meete, my bolis and my volatilis ben slayn, and alle thingis ben redy; come ye to the weddyngis."
Matthew 22.5 (Wycliffe),Wycliffe,New Testament,Matthew,22,5,"But thei dispisiden, and wenten forth, oon in to his toun, anothir to his marchaundise."
Matthew 22.6 (Wycliffe),Wycliffe,New Testament,Matthew,22,6,"But othere helden his seruauntis, and turmentiden hem, and slowen."
Matthew 22.7 (Wycliffe),Wycliffe,New Testament,Matthew,22,7,"But the kyng, whanne he hadde herd, was wroth; and he sente hise oostis, and he distruyede tho manquelleris, and brente her citee."
Matthew 22.8 (Wycliffe),Wycliffe,New Testament,Matthew,22,8,"Thanne he seide to hise seruauntis, The weddyngis ben redi, but thei that weren clepid to the feeste, weren not worthi."
Matthew 22.9 (Wycliffe),Wycliffe,New Testament,Matthew,22,9,"Therfor go ye to the endis of weies, and whom euere ye fynden, clepe ye to the weddyngis."
Matthew 22.10 (Wycliffe),Wycliffe,New Testament,Matthew,22,10,"And hise seruauntis yeden out in to weies, and gadriden togider alle that thei founden, good and yuele; and the bridale was fulfillid with men sittynge at the mete."
Matthew 22.11 (Wycliffe),Wycliffe,New Testament,Matthew,22,11,"And the kyng entride, to se men sittynge at the mete; and he siye there a man not clothid with bride cloth."
Matthew 22.12 (Wycliffe),Wycliffe,New Testament,Matthew,22,12,"And he seide to hym, Freend, hou entridist thou hidir with out bride clothis? And he was doumbe."
Matthew 22.13 (Wycliffe),Wycliffe,New Testament,Matthew,22,13,"Thanne the kyng bad hise mynystris, Bynde hym bothe hondis and feet, and sende ye him in to vtmer derknessis; there schal be wepyng and grentyng of teeth."
Matthew 22.14 (Wycliffe),Wycliffe,New Testament,Matthew,22,14,"For many ben clepid, but fewe ben chosun."
Matthew 22.15 (Wycliffe),Wycliffe,New Testament,Matthew,22,15,"Thanne Farisees yeden awei, and token a counsel to take Jhesu in word."
Matthew 22.16 (Wycliffe),Wycliffe,New Testament,Matthew,22,16,"And thei senden to hym her disciplis, with Erodians, and seien, Maister, we witen, that thou art sothefast, and thou techist in treuthe the weie of God, and thou chargist not of ony man, for thou biholdist not the persoone of men."
Matthew 22.17 (Wycliffe),Wycliffe,New Testament,Matthew,22,17,"Therfor seie to vs, what it seemeth to thee. Is it leueful that tribute be youun to the emperoure, ether nay?"
Matthew 22.18 (Wycliffe),Wycliffe,New Testament,Matthew,22,18,"And whanne Jhesus hadde knowe the wickidnesse of hem, he seide, Ypocritis, what tempten ye me?"
Matthew 22.19 (Wycliffe),Wycliffe,New Testament,Matthew,22,19,Schewe ye to me the prynte of the money. And thei brouyten to hym a peny.
Matthew 22.20 (Wycliffe),Wycliffe,New Testament,Matthew,22,20,"And Jhesus seide to hem, Whos is this ymage, and the writyng aboue?"
Matthew 22.21 (Wycliffe),Wycliffe,New Testament,Matthew,22,21,"Thei seien to hym, The emperouris. Thanne he seide to hem, Therfor yelde ye to the emperoure tho thingis that ben the emperouris, and to God tho thingis that ben of God."
Matthew 22.22 (Wycliffe),Wycliffe,New Testament,Matthew,22,22,"And thei herden, and wondriden; and thei leften hym, and wenten awey."
Matthew 22.23 (Wycliffe),Wycliffe,New Testament,Matthew,22,23,"In that dai Saduceis, that seien there is no risyng ayen to lijf, camen to hym, and axiden him,"
Matthew 22.24 (Wycliffe),Wycliffe,New Testament,Matthew,22,24,"and seiden, Mayster, Moises seide, if ony man is deed, not hauynge a sone, that his brother wedde his wijf, and reise seed to his brothir."
Matthew 22.25 (Wycliffe),Wycliffe,New Testament,Matthew,22,25,"And seuen britheren weren at vs; and the firste weddide a wijf, and is deed. And he hadde no seed, and lefte his wijf to his brother;"
Matthew 22.26 (Wycliffe),Wycliffe,New Testament,Matthew,22,26,"also the secounde, and the thridde, til to the seuenthe."
Matthew 22.27 (Wycliffe),Wycliffe,New Testament,Matthew,22,27,"But the laste of alle, the woman is deed."
Matthew 22.28 (Wycliffe),Wycliffe,New Testament,Matthew,22,28,"Also in the risyng ayen to lijf, whos wijf of the seuene schal sche be? for alle hadden hir."
Matthew 22.29 (Wycliffe),Wycliffe,New Testament,Matthew,22,29,"Jhesus answeride, and seide to hem, Ye erren, and ye knowen not scripturis, ne the vertu of God."
Matthew 22.30 (Wycliffe),Wycliffe,New Testament,Matthew,22,30,"For in the rysyng ayen to lijf, nether thei schulen wedde, nethir schulen be weddid; but thei ben as the aungels of God in heuene."
Matthew 22.31 (Wycliffe),Wycliffe,New Testament,Matthew,22,31,"And of the risyng ayen of deed men, han ye not red, that is seid of the Lord, that seith to you,"
Matthew 22.32 (Wycliffe),Wycliffe,New Testament,Matthew,22,32,"Y am God of Abraham, and God of Ysaac, and God of Jacob? he is not God of deede men, but of lyuynge men."
Matthew 22.33 (Wycliffe),Wycliffe,New Testament,Matthew,22,33,"And the puple herynge, wondriden in his techynge."
Matthew 22.34 (Wycliffe),Wycliffe,New Testament,Matthew,22,34,"And Fariseis herden that he hadde put silence to Saduceis, and camen togidere."
Matthew 22.35 (Wycliffe),Wycliffe,New Testament,Matthew,22,35,"And oon of hem, a techere of the lawe, axide Jhesu, and temptide him,"
Matthew 22.36 (Wycliffe),Wycliffe,New Testament,Matthew,22,36,"Maistir, which is a greet maundement in the lawe?"
Matthew 22.37 (Wycliffe),Wycliffe,New Testament,Matthew,22,37,"Jhesus seide to him, Thou schalt loue thi Lord God, of al thin herte, and in al thi soule, and in al thi mynde."
Matthew 22.38 (Wycliffe),Wycliffe,New Testament,Matthew,22,38,This is the firste and the moste maundement.
Matthew 22.39 (Wycliffe),Wycliffe,New Testament,Matthew,22,39,And the secounde is lijk to this; Thou schalt loue thi neiyebore as thi silf.
Matthew 22.40 (Wycliffe),Wycliffe,New Testament,Matthew,22,40,In these twey maundementis hangith al the lawe and the profetis.
Matthew 22.41 (Wycliffe),Wycliffe,New Testament,Matthew,22,41,"And whanne the Farisees weren gederid togidere, Jhesus axide hem,"
Matthew 22.42 (Wycliffe),Wycliffe,New Testament,Matthew,22,42,"and seide, What semeth to you of Crist, whos sone is he? Thei seien to hym, Of Dauid."
Matthew 22.43 (Wycliffe),Wycliffe,New Testament,Matthew,22,43,"He seith to hem, Hou thanne Dauid in spirit clepith hym Lord,"
Matthew 22.44 (Wycliffe),Wycliffe,New Testament,Matthew,22,44,"and seith, The Lord seide to my Lord, Sitte on my riythalf, til Y putte thin enemyes a stool of thi feet?"
Matthew 22.45 (Wycliffe),Wycliffe,New Testament,Matthew,22,45,"Thanne if Dauid clepith hym Lord, hou is he his sone?"
Matthew 22.46 (Wycliffe),Wycliffe,New Testament,Matthew,22,46,"And no man miyte answere a word to hym, nethir ony man was hardi fro that day, to axe hym more."
Matthew 23.1 (Wycliffe),Wycliffe,New Testament,Matthew,23,1,"Thanne Jhesus spac to the puple, and to hise disciplis,"
Matthew 23.2 (Wycliffe),Wycliffe,New Testament,Matthew,23,2,"and seide, On the chayere of Moises, scribis and Farisees han sete."
Matthew 23.3 (Wycliffe),Wycliffe,New Testament,Matthew,23,3,"Therfor kepe ye, and do ye alle thingis, what euer thingis thei seien to you. But nyle ye do aftir her werkis; for thei seien, and don not."
Matthew 23.4 (Wycliffe),Wycliffe,New Testament,Matthew,23,4,"And thei bynden greuouse chargis, and that moun not be borun, and putten on schuldris of men; but with her fyngur thei wolen not moue hem."
Matthew 23.5 (Wycliffe),Wycliffe,New Testament,Matthew,23,5,"Therfor thei don alle her werkis that thei be seen of men; for thei drawen abrood her filateries, and magnifien hemmes."
Matthew 23.6 (Wycliffe),Wycliffe,New Testament,Matthew,23,6,"And thei louen the first sittyng placis in soperis, and the first chaieris in synagogis;"
Matthew 23.7 (Wycliffe),Wycliffe,New Testament,Matthew,23,7,"and salutaciouns in chepyng, and to be clepid of men maystir."
Matthew 23.8 (Wycliffe),Wycliffe,New Testament,Matthew,23,8,"But nyle ye be clepid maister; for oon is youre maystir, and alle ye ben britheren."
Matthew 23.9 (Wycliffe),Wycliffe,New Testament,Matthew,23,9,"And nyle ye clepe to you a fadir on erthe, for oon is your fadir, that is in heuenes."
Matthew 23.10 (Wycliffe),Wycliffe,New Testament,Matthew,23,10,"Nether be ye clepid maistris, for oon is youre maister, Crist."
Matthew 23.11 (Wycliffe),Wycliffe,New Testament,Matthew,23,11,"He that is grettest among you, schal be youre mynystre."
Matthew 23.12 (Wycliffe),Wycliffe,New Testament,Matthew,23,12,"For he that hieth himself, schal be mekid; and he that mekith hym silf, schal be enhaunsid."
Matthew 23.13 (Wycliffe),Wycliffe,New Testament,Matthew,23,13,"But wo to you, scribis and Farisees, ipocritis, that closen the kyngdom of heuenes bifore men; and ye entren not, nether suffren men entrynge to entre."
Matthew 23.14 (Wycliffe),Wycliffe,New Testament,Matthew,23,14,"Wo to you, scribis and Farisees, ipocritis, that eten the housis of widowis, and preien bi longe preier; for this thing ye schulen take more doom."
Matthew 23.15 (Wycliffe),Wycliffe,New Testament,Matthew,23,15,"Wo to you, scribis and Farisees, ypocritis, that goon aboute the see and the loond, to make o prosilite; and whanne he is maad, ye maken hym a sone of helle, double more than ye ben."
Matthew 23.16 (Wycliffe),Wycliffe,New Testament,Matthew,23,16,"Wo to you, blynde lederis, that seien, Who euer swerith bi the temple of God, it is no thing; but he that swerith in the gold of the temple, is dettoure."
Matthew 23.17 (Wycliffe),Wycliffe,New Testament,Matthew,23,17,"Ye foolis and blynde, for what is grettere, the gold, or the temple that halewith the gold?"
Matthew 23.18 (Wycliffe),Wycliffe,New Testament,Matthew,23,18,"And who euer swerith in the auter, it is no thing; but he that swerith in the yifte that is on the auter, owith."
Matthew 23.19 (Wycliffe),Wycliffe,New Testament,Matthew,23,19,"Blynde men, for what is more, the yifte, or the auter that halewith the yifte?"
Matthew 23.20 (Wycliffe),Wycliffe,New Testament,Matthew,23,20,"Therfor he that swerith in the auter, swerith in it, and in alle thingis that ben ther on."
Matthew 23.21 (Wycliffe),Wycliffe,New Testament,Matthew,23,21,"And he that swerith in the temple, swerith in it, and in hym that dwellith in the temple."
Matthew 23.22 (Wycliffe),Wycliffe,New Testament,Matthew,23,22,"And he that swerith in heuene, swerith in the trone of God, and in hym that sittith ther on."
Matthew 23.23 (Wycliffe),Wycliffe,New Testament,Matthew,23,23,"Wo to you, scribis and Farisees, ypocritis, that tithen mynte, anete, and cummyn, and han left tho thingis that ben of more charge of the lawe, doom, and merci, and feith. And it bihofte to do these thingis, and not to leeue tho."
Matthew 23.24 (Wycliffe),Wycliffe,New Testament,Matthew,23,24,"Blynde lederis, clensinge a gnatte, but swolewynge a camel."
Matthew 23.25 (Wycliffe),Wycliffe,New Testament,Matthew,23,25,"Woo to you, scribis and Farisees, ypocritis, that clensen the cuppe and the plater with outforth; but with ynne ye ben ful of raueyne and vnclennesse."
Matthew 23.26 (Wycliffe),Wycliffe,New Testament,Matthew,23,26,"Thou blynde Farisee, clense the cuppe and the plater with ynneforth, that that that is with outforth be maad clene."
Matthew 23.27 (Wycliffe),Wycliffe,New Testament,Matthew,23,27,"Wo to you, scribis and Farisees, ipocritis, that ben lijk to sepulcris whitid, whiche with outforth semen faire to men; but with ynne thei ben fulle of boonus of deed men, and of al filthe."
Matthew 23.28 (Wycliffe),Wycliffe,New Testament,Matthew,23,28,So ye with outforth semen iust to men; but with ynne ye ben ful of ypocrisy and wickidnesse.
Matthew 23.29 (Wycliffe),Wycliffe,New Testament,Matthew,23,29,"Wo to you, scribis and Farisees, ipocritis, that bilden sepulcris of profetis, and maken faire the birielis of iust men,"
Matthew 23.30 (Wycliffe),Wycliffe,New Testament,Matthew,23,30,"and seien, If we hadden be in the daies of oure fadris, we schulden not haue be her felowis in the blood of prophetis."
Matthew 23.31 (Wycliffe),Wycliffe,New Testament,Matthew,23,31,"And so ye ben in witnessyng to you silf, that ye ben the sones of hem that slowen the prophetis."
Matthew 23.32 (Wycliffe),Wycliffe,New Testament,Matthew,23,32,And fulfille ye the mesure of youre fadris.
Matthew 23.33 (Wycliffe),Wycliffe,New Testament,Matthew,23,33,"Ye eddris, and eddris briddis, hou schulen ye fle fro the doom of helle?"
Matthew 23.34 (Wycliffe),Wycliffe,New Testament,Matthew,23,34,"Therfor lo! Y sende to you profetis, and wise men, and scribis; and of hem ye schulen sle and crucifie, and of hem ye schulen scourge in youre sinagogis, and schulen pursue fro cite in to citee;"
Matthew 23.35 (Wycliffe),Wycliffe,New Testament,Matthew,23,35,"that al the iust blood come on you, that was sched on the erthe, fro the blood of iust Abel to the blood of Zacarie, the sone of Barachie, whom ye slowen bitwixe the temple and the auter."
Matthew 23.36 (Wycliffe),Wycliffe,New Testament,Matthew,23,36,"Treuli Y seie to you, alle these thingis schulen come on this generacioun."
Matthew 23.37 (Wycliffe),Wycliffe,New Testament,Matthew,23,37,"Jerusalem, Jerusalem, that sleest prophetis, and stoonest hem that ben sent to thee, hou ofte wolde Y gadere togidere thi children, as an henne gaderith togidir her chikenes vndir hir wengis, and thou woldist not."
Matthew 23.38 (Wycliffe),Wycliffe,New Testament,Matthew,23,38,Lo! youre hous schal be left to you desert.
Matthew 23.39 (Wycliffe),Wycliffe,New Testament,Matthew,23,39,"And Y seie to you, ye schulen not se me fro hennus forth, til ye seien, Blessid is he, that cometh in the name of the Lord."
Matthew 24.1 (Wycliffe),Wycliffe,New Testament,Matthew,24,1,"And Jhesus wente out of the temple; and his disciplis camen to hym, to schewe hym the bildyngis of the temple."
Matthew 24.2 (Wycliffe),Wycliffe,New Testament,Matthew,24,2,"But he answeride, and seide to hem, Seen ye alle these thingis? Treuli Y seie to you, a stoon schal not be left here on a stoon, that ne it schal be destried."
Matthew 24.3 (Wycliffe),Wycliffe,New Testament,Matthew,24,3,"And whanne he satte on the hille of Olyuete, hise disciplis camen to hym priueli, and seiden, Seie vs, whanne these thingis schulen be, and what token of thi comyng, and of the ending of the world."
Matthew 24.4 (Wycliffe),Wycliffe,New Testament,Matthew,24,4,"And Jhesus answeride, and seide to hem, Loke ye, that no man disseyue you."
Matthew 24.5 (Wycliffe),Wycliffe,New Testament,Matthew,24,5,"For many schulen come in my name, and schulen seie, Y am Crist; and thei schulen disseyue manye."
Matthew 24.6 (Wycliffe),Wycliffe,New Testament,Matthew,24,6,"For ye schulen here batels, and opyniouns of batels; se ye that ye be not disturblid; for it byhoueth these thingis to be don, but not yit is the ende."
Matthew 24.7 (Wycliffe),Wycliffe,New Testament,Matthew,24,7,"Folk schal rise togidere ayens folc, and rewme ayens rewme, and pestilences, and hungris, and the erthemouyngis schulen be bi placis;"
Matthew 24.8 (Wycliffe),Wycliffe,New Testament,Matthew,24,8,and alle these ben bigynnyngis of sorewes.
Matthew 24.9 (Wycliffe),Wycliffe,New Testament,Matthew,24,9,"Thanne men schulen bitake you in to tribulacion, and schulen sle you, and ye schulen be in hate to alle folk for my name."
Matthew 24.10 (Wycliffe),Wycliffe,New Testament,Matthew,24,10,"And thanne many schulen be sclaundrid, and bitraye ech other, and thei schulen hate ech other."
Matthew 24.11 (Wycliffe),Wycliffe,New Testament,Matthew,24,11,"And many false prophetis schulen rise, and disseyue manye."
Matthew 24.12 (Wycliffe),Wycliffe,New Testament,Matthew,24,12,"And for wickidnesse schal be plenteuouse, the charite of manye schal wexe coold;"
Matthew 24.13 (Wycliffe),Wycliffe,New Testament,Matthew,24,13,"but he that schal dwelle stable in to the ende, schal be saaf."
Matthew 24.14 (Wycliffe),Wycliffe,New Testament,Matthew,24,14,"And this gospel of the kyngdom schal be prechid in al the world, in witnessyng to al folc;"
Matthew 24.15 (Wycliffe),Wycliffe,New Testament,Matthew,24,15,"and thanne the ende schal come. Therfor whanne ye se the abhomynacioun of discomfort, that is seid of Danyel, the prophete, stondynge in the hooli place; he that redith, vndirstonde he;"
Matthew 24.16 (Wycliffe),Wycliffe,New Testament,Matthew,24,16,"thanne thei that ben in Judee, fle to the mounteyns; and he that is in the hous roof,"
Matthew 24.17 (Wycliffe),Wycliffe,New Testament,Matthew,24,17,"come not doun to take ony thing of his hous; and he that is in the feeld,"
Matthew 24.18 (Wycliffe),Wycliffe,New Testament,Matthew,24,18,turne not ayen to take his coote.
Matthew 24.19 (Wycliffe),Wycliffe,New Testament,Matthew,24,19,"But wo to hem that ben with child, and nurischen in tho daies."
Matthew 24.20 (Wycliffe),Wycliffe,New Testament,Matthew,24,20,"Preye ye, that youre fleyng be not maad in wynter, or in the saboth."
Matthew 24.21 (Wycliffe),Wycliffe,New Testament,Matthew,24,21,"For thanne schal be greet tribulacioun, what maner was not fro the bigynnyng of the world to now, nether schal be maad."
Matthew 24.22 (Wycliffe),Wycliffe,New Testament,Matthew,24,22,"And but tho daies hadden be abreggide, ech flesch schulde not be maad saaf; but tho daies schulen be maad schort, for the chosun men."
Matthew 24.23 (Wycliffe),Wycliffe,New Testament,Matthew,24,23,"Thanne if ony man seie to you, Lo! here is Crist, or there, nyle ye bileue."
Matthew 24.24 (Wycliffe),Wycliffe,New Testament,Matthew,24,24,"For false Cristis and false prophetis schulen rise, and thei schulen yyue grete tokenes and wondrys; so that also the chosun be led in to erroure, if it may be done."
Matthew 24.25 (Wycliffe),Wycliffe,New Testament,Matthew,24,25,Lo! Y haue bifor seid to you.
Matthew 24.26 (Wycliffe),Wycliffe,New Testament,Matthew,24,26,"Therfor if thei seie to you, Lo! he is in desert, nyle ye go out; lo! in priuey placis, nyle ye trowe."
Matthew 24.27 (Wycliffe),Wycliffe,New Testament,Matthew,24,27,"For as leit goith out fro the eest, and apperith in to the weste, so schal be also the coming of mannus sone."
Matthew 24.28 (Wycliffe),Wycliffe,New Testament,Matthew,24,28,"Where euer the bodi schal be, also the eglis schulen be gaderid thidur."
Matthew 24.29 (Wycliffe),Wycliffe,New Testament,Matthew,24,29,"And anoon after the tribulacioun of tho daies, the sunne schal be maad derk, and the moone schal not yyue hir liyt, and the sterris schulen falle fro heuene, and the vertues of heuenes schulen be moued."
Matthew 24.30 (Wycliffe),Wycliffe,New Testament,Matthew,24,30,"And thanne the tokene of mannus sone schal appere in heuene, and thanne alle kynredis of the erthe schulen weile; and thei schulen see mannus sone comynge in the cloudis of heuene, with miche vertu and maieste."
Matthew 24.31 (Wycliffe),Wycliffe,New Testament,Matthew,24,31,"And he schal sende hise aungels with a trumpe, and a greet vois; and thei schulen gedere hise chosun fro foure wyndis, fro the hiyest thingis of heuenes to the endis of hem."
Matthew 24.32 (Wycliffe),Wycliffe,New Testament,Matthew,24,32,"And lerne ye the parable of a fige tre. Whanne his braunche is now tendir, and the leeues ben sprongun, ye witen that somer is nyy;"
Matthew 24.33 (Wycliffe),Wycliffe,New Testament,Matthew,24,33,"so and ye whanne ye seen alle these thingis, wite ye that it is nyy, in the yatis."
Matthew 24.34 (Wycliffe),Wycliffe,New Testament,Matthew,24,34,"Treuli Y seie to you, for this generacioun schal not passe, til alle thingis be don;"
Matthew 24.35 (Wycliffe),Wycliffe,New Testament,Matthew,24,35,"heuene and erthe schulen passe, but my wordis schulen not passe."
Matthew 24.36 (Wycliffe),Wycliffe,New Testament,Matthew,24,36,"But of thilke dai and our no man wote, nethir aungels of heuenes, but the fadir aloone."
Matthew 24.37 (Wycliffe),Wycliffe,New Testament,Matthew,24,37,"But as it was in the daies of Noe, so schal be the comyng of mannus sone."
Matthew 24.38 (Wycliffe),Wycliffe,New Testament,Matthew,24,38,"For as in the daies bifore the greet flood, thei weren etynge and drynkynge, weddynge and takynge to weddyng, to that dai, that Noe entride in to the schippe;"
Matthew 24.39 (Wycliffe),Wycliffe,New Testament,Matthew,24,39,"and thei knewen not, til the greet flood cam, and took alle men, so schal be the comyng of mannus sone."
Matthew 24.40 (Wycliffe),Wycliffe,New Testament,Matthew,24,40,"Thanne tweyne schulen be in o feeld, oon schal be takun, and another left;"
Matthew 24.41 (Wycliffe),Wycliffe,New Testament,Matthew,24,41,"twey wymmen schulen be gryndynge in o queerne, oon schal be takun, and the tother left; tweyn in a bedde, the toon schal be takun, and the tother left."
Matthew 24.42 (Wycliffe),Wycliffe,New Testament,Matthew,24,42,"Therfor wake ye, for ye witen not in what our the Lord schal come."
Matthew 24.43 (Wycliffe),Wycliffe,New Testament,Matthew,24,43,"But wite ye this, that if the hosebonde man wiste in what our the thefe were to come, certis he wolde wake, and suffre not his hous to be vndurmyned."
Matthew 24.44 (Wycliffe),Wycliffe,New Testament,Matthew,24,44,"And therfor be ye redi, for in what our ye gessen not, mannus sone schal come."
Matthew 24.45 (Wycliffe),Wycliffe,New Testament,Matthew,24,45,"Who gessist thou is a trewe seruaunt and prudent, whom his lord ordeyned on his meynee, to yyue hem mete in tyme?"
Matthew 24.46 (Wycliffe),Wycliffe,New Testament,Matthew,24,46,"Blessed is that seruaunt, whom his lord, whanne he schal come, schal fynde so doynge."
Matthew 24.47 (Wycliffe),Wycliffe,New Testament,Matthew,24,47,"Treuli Y seye to you, for on alle his goodis he schal ordeyne hym."
Matthew 24.48 (Wycliffe),Wycliffe,New Testament,Matthew,24,48,"But if thilke yuel seruaunt seie in his herte, My lord tarieth to come,"
Matthew 24.49 (Wycliffe),Wycliffe,New Testament,Matthew,24,49,"and bigynneth to smyte hise euen seruauntis, and ete, and drynke with drunken men;"
Matthew 24.50 (Wycliffe),Wycliffe,New Testament,Matthew,24,50,"the lord of that seruaunt schal come in the dai which he hopith not, and in the our that he knowith not,"
Matthew 24.51 (Wycliffe),Wycliffe,New Testament,Matthew,24,51,"and schal departe hym, and putte his part with ypocritis; there schal be wepyng, and gryntyng of teeth."
Matthew 25.1 (Wycliffe),Wycliffe,New Testament,Matthew,25,1,"Thanne the kyngdoom of heuenes schal be lijk to ten virgyns, whiche token her laumpis, and wenten out ayens the hosebonde and the wijf;"
Matthew 25.2 (Wycliffe),Wycliffe,New Testament,Matthew,25,2,"and fyue of hem weren foolis, and fyue prudent."
Matthew 25.3 (Wycliffe),Wycliffe,New Testament,Matthew,25,3,"But the fyue foolis token her laumpis, and token not oile with hem;"
Matthew 25.4 (Wycliffe),Wycliffe,New Testament,Matthew,25,4,but the prudent token oile in her vessels with the laumpis.
Matthew 25.5 (Wycliffe),Wycliffe,New Testament,Matthew,25,5,"And whilis the hosebonde tariede, alle thei nappiden and slepten."
Matthew 25.6 (Wycliffe),Wycliffe,New Testament,Matthew,25,6,"But at mydnyyt a cryy was maad, Lo! the spouse cometh, go ye oute to mete with him."
Matthew 25.7 (Wycliffe),Wycliffe,New Testament,Matthew,25,7,"Thanne alle tho virgyns risen vp, and araieden her laumpis."
Matthew 25.8 (Wycliffe),Wycliffe,New Testament,Matthew,25,8,"And the foolis seiden to the wise, Yyue ye to vs of youre oile, for oure laumpis ben quenchid."
Matthew 25.9 (Wycliffe),Wycliffe,New Testament,Matthew,25,9,"The prudent answeriden, and seiden, Lest perauenture it suffice not to vs and to you, go ye rather to men that sellen, and bie to you."
Matthew 25.10 (Wycliffe),Wycliffe,New Testament,Matthew,25,10,"And while thei wenten for to bie, the spouse cam; and tho that weren redi, entreden with him to the weddyngis; and the yate was schit."
Matthew 25.11 (Wycliffe),Wycliffe,New Testament,Matthew,25,11,"And at the last the othere virgyns camen, and seiden, Lord, lord, opene to vs."
Matthew 25.12 (Wycliffe),Wycliffe,New Testament,Matthew,25,12,"And he answeride, and seide, Treuli Y seie to you, Y knowe you not."
Matthew 25.13 (Wycliffe),Wycliffe,New Testament,Matthew,25,13,"Therfor wake ye, for ye witen not the dai ne the our."
Matthew 25.14 (Wycliffe),Wycliffe,New Testament,Matthew,25,14,"For as a man that goith in pilgrimage, clepide hise seruauntis, and bitook to hem hise goodis;"
Matthew 25.15 (Wycliffe),Wycliffe,New Testament,Matthew,25,15,"and to oon he yaf fyue talentis, and to another tweyne, and to another oon, to ech after his owne vertu; and wente forth anoon."
Matthew 25.16 (Wycliffe),Wycliffe,New Testament,Matthew,25,16,"And he that hadde fyue besauntis, wente forth, and wrouyte in hem, and wan othere fyue."
Matthew 25.17 (Wycliffe),Wycliffe,New Testament,Matthew,25,17,"Also and he that hadde takun tweyne, wan othere tweyne."
Matthew 25.18 (Wycliffe),Wycliffe,New Testament,Matthew,25,18,"But he that hadde takun oon, yede forth, and dalf in to the erthe, and hidde the money of his lord."
Matthew 25.19 (Wycliffe),Wycliffe,New Testament,Matthew,25,19,"But after long tyme, the lord of tho seruauntis cam, and rekenede with hem."
Matthew 25.20 (Wycliffe),Wycliffe,New Testament,Matthew,25,20,"And he that hadde takun fyue besauntis, cam, and brouyte othere fyue, and seide, Lord, thou bytokist to me fyue besauntis, loo! Y haue getun aboue fyue othere."
Matthew 25.21 (Wycliffe),Wycliffe,New Testament,Matthew,25,21,"His lord seide to hym, Wel be thou, good seruaunt and feithful; for on fewe thingis thou hast be trewe, Y schal ordeyne thee on manye thingis; entre thou in to the ioye of thi lord."
Matthew 25.22 (Wycliffe),Wycliffe,New Testament,Matthew,25,22,"And he that hadde takun twey talentis, cam, and seide, Lord, thou bitokist to me twey besauntis; loo!"
Matthew 25.23 (Wycliffe),Wycliffe,New Testament,Matthew,25,23,"Y haue wonnen ouer othir tweyne. His lord seide to him, Wel be thou, good seruaunt and trewe; for on fewe thingis thou hast be trewe, Y schal ordeyne thee on many thingis; entre thou in to the ioie of thi lord."
Matthew 25.24 (Wycliffe),Wycliffe,New Testament,Matthew,25,24,"But he that hadde takun o besaunt, cam, and seide, Lord, Y woot that thou art an hard man; thou repist where thou hast not sowe, and thou gederist togidere where thou hast not spred abrood;"
Matthew 25.25 (Wycliffe),Wycliffe,New Testament,Matthew,25,25,"and Y dredynge wente, and hidde thi besaunt in the erthe; lo! thou hast that that is thin."
Matthew 25.26 (Wycliffe),Wycliffe,New Testament,Matthew,25,26,"His lord answeride, and seide to hym, Yuel seruaunt and slowe, wistist thou that Y repe where Y sewe not, and gadir to gidere where Y spredde not abrood?"
Matthew 25.27 (Wycliffe),Wycliffe,New Testament,Matthew,25,27,"Therfor it bihofte thee to bitake my money to chaungeris, that whanne Y cam, Y schulde resseyue that that is myn with vsuris."
Matthew 25.28 (Wycliffe),Wycliffe,New Testament,Matthew,25,28,"Therfor take awei fro hym the besaunt, and yyue ye to hym that hath ten besauntis."
Matthew 25.29 (Wycliffe),Wycliffe,New Testament,Matthew,25,29,"For to euery man that hath me schal yyue, and he schal encreese; but fro hym that hath not, also that that hym semeth to haue, schal be taken awey fro him."
Matthew 25.30 (Wycliffe),Wycliffe,New Testament,Matthew,25,30,"And caste ye out the vnprofitable seruaunt in to vtmer derknessis; ther schal be wepyng, and gryntyng of teeth."
Matthew 25.31 (Wycliffe),Wycliffe,New Testament,Matthew,25,31,"Whanne mannus sone schal come in his maieste, and alle hise aungels with hym, thanne he schal sitte on the sege of his maieste;"
Matthew 25.32 (Wycliffe),Wycliffe,New Testament,Matthew,25,32,"and alle folkis schulen be gaderid bifor hym,"
Matthew 25.33 (Wycliffe),Wycliffe,New Testament,Matthew,25,33,"and he schal departe hem atwynne, as a scheeperde departith scheep from kidis; and he schal sette the scheep on his riythalf, and the kidis on the lefthalf."
Matthew 25.34 (Wycliffe),Wycliffe,New Testament,Matthew,25,34,"Thanne the kyng schal seie to hem, that schulen be on his riythalf, Come ye, the blessid of my fadir, take ye in possessioun the kyngdoom maad redi to you fro the makyng of the world."
Matthew 25.35 (Wycliffe),Wycliffe,New Testament,Matthew,25,35,"For Y hungride, and ye yauen me to ete; Y thristide, and ye yauen me to drynke; Y was herboreles, and ye herboriden me;"
Matthew 25.36 (Wycliffe),Wycliffe,New Testament,Matthew,25,36,"nakid, and ye hiliden me; sijk, and ye visitiden me; Y was in prisoun, and ye camen to me."
Matthew 25.37 (Wycliffe),Wycliffe,New Testament,Matthew,25,37,"Thanne iust men schulen answere to hym, and seie, Lord, whanne siyen we thee hungry, and we fedden thee; thristi, and we yauen to thee drynk?"
Matthew 25.38 (Wycliffe),Wycliffe,New Testament,Matthew,25,38,"and whanne sayn we thee herborles, and we herboreden thee; or nakid, and we hiliden thee?"
Matthew 25.39 (Wycliffe),Wycliffe,New Testament,Matthew,25,39,"or whanne sayn we thee sijk, or in prisoun, and we camen to thee?"
Matthew 25.40 (Wycliffe),Wycliffe,New Testament,Matthew,25,40,"And the kyng answerynge schal seie to hem, Treuli Y seie to you, as longe as ye diden to oon of these my leeste britheren, ye diden to me."
Matthew 25.41 (Wycliffe),Wycliffe,New Testament,Matthew,25,41,"Thanne the kyng schal seie also to hem, that schulen be on his lefthalf, Departe fro me, ye cursid, in to euerlastynge fijr, that is maad redi to the deuel and hise aungels."
Matthew 25.42 (Wycliffe),Wycliffe,New Testament,Matthew,25,42,"For Y hungride, and ye yauen not me to ete; Y thristide, and ye yauen not me to drynke;"
Matthew 25.43 (Wycliffe),Wycliffe,New Testament,Matthew,25,43,"Y was herborles, and ye herberden not me; nakid, and ye keuerden not me; sijk, and in prisoun, and ye visitiden not me."
Matthew 25.44 (Wycliffe),Wycliffe,New Testament,Matthew,25,44,"Thanne and thei schulen answere to hym, and schulen seie, Lord, whanne sayn we thee hungrynge, or thristynge, or herboreles, or nakid, or sijk, or in prisoun, and we serueden not to thee?"
Matthew 25.45 (Wycliffe),Wycliffe,New Testament,Matthew,25,45,"Thanne he schal answere to hem, and seie, Treuli Y seie to you, hou longe ye diden not to oon of these leeste, nether ye diden to me."
Matthew 25.46 (Wycliffe),Wycliffe,New Testament,Matthew,25,46,And these schulen goo in to euerlastynge turment; but the iust men schulen go in to euerlastynge lijf.
Matthew 26.1 (Wycliffe),Wycliffe,New Testament,Matthew,26,1,"And it was doon, whanne Jhesus hadde endid alle these wordis, he seide to hise disciplis,"
Matthew 26.2 (Wycliffe),Wycliffe,New Testament,Matthew,26,2,"Ye witen, that aftir twei daies pask schal be maad, and mannus sone schal be bitakun to be crucified."
Matthew 26.3 (Wycliffe),Wycliffe,New Testament,Matthew,26,3,"Than the princes of prestis and the elder men of the puple were gaderid in to the halle of the prince of prestis, that was seid Cayfas,"
Matthew 26.4 (Wycliffe),Wycliffe,New Testament,Matthew,26,4,"and maden a counsel to holde Jhesu with gile, and sle him;"
Matthew 26.5 (Wycliffe),Wycliffe,New Testament,Matthew,26,5,"but thei seiden, Not in the haliday, lest perauenture noyse were maad in the puple."
Matthew 26.6 (Wycliffe),Wycliffe,New Testament,Matthew,26,6,"And whanne Jhesus was in Betanye, in the hous of Symount leprous,"
Matthew 26.7 (Wycliffe),Wycliffe,New Testament,Matthew,26,7,"a womman that hadde a box of alabastre of precious oynement, cam to hym, and schedde out on the heed of hym restynge."
Matthew 26.8 (Wycliffe),Wycliffe,New Testament,Matthew,26,8,"And disciplis seynge hadden dedeyn, and seiden, Wherto this loss? for it myyte be seld for myche,"
Matthew 26.9 (Wycliffe),Wycliffe,New Testament,Matthew,26,9,and be youun to pore men.
Matthew 26.10 (Wycliffe),Wycliffe,New Testament,Matthew,26,10,"But Jhesus knewe, and seide to hem, What ben ye heuy to this womman? for sche hath wrouyt in me a good werk."
Matthew 26.11 (Wycliffe),Wycliffe,New Testament,Matthew,26,11,"For ye schulen euere haue pore men with you, but ye schulen not algatis haue me."
Matthew 26.12 (Wycliffe),Wycliffe,New Testament,Matthew,26,12,"This womman sendynge this oynement in to my bodi, dide to birie me."
Matthew 26.13 (Wycliffe),Wycliffe,New Testament,Matthew,26,13,"Treuli Y seie to you, where euer this gospel schal be prechid in al the world, it schal be seid, that sche dide this, in mynde of hym."
Matthew 26.14 (Wycliffe),Wycliffe,New Testament,Matthew,26,14,"Thanne oon of the twelue, that was clepid Judas Scarioth, wente forth to the princis of prestis,"
Matthew 26.15 (Wycliffe),Wycliffe,New Testament,Matthew,26,15,"and seide to hem, What wolen ye yyue to me, and Y schal bitake hym to you? And thei ordeyneden to hym thretti pans of siluer."
Matthew 26.16 (Wycliffe),Wycliffe,New Testament,Matthew,26,16,"And fro that tyme he souyte oportunyte, to bitraye hym."
Matthew 26.17 (Wycliffe),Wycliffe,New Testament,Matthew,26,17,"And in the firste dai of therf looues the disciplis camen to Jhesu, and seiden, Where wolt thou we make redi to thee, to ete paske?"
Matthew 26.18 (Wycliffe),Wycliffe,New Testament,Matthew,26,18,"Jhesus seide, Go ye into the citee to sum man, and seie to hym, The maistir seith, My tyme is nyy; at thee Y make paske with my disciplis."
Matthew 26.19 (Wycliffe),Wycliffe,New Testament,Matthew,26,19,"And the disciplis diden, as Jhesus comaundide to hem; and thei maden the paske redi."
Matthew 26.20 (Wycliffe),Wycliffe,New Testament,Matthew,26,20,"And whanne euentid was come, he sat to mete with hise twelue disciplis."
Matthew 26.21 (Wycliffe),Wycliffe,New Testament,Matthew,26,21,"And he seide to hem, as thei eten, Treuli Y seie to you, that oon of you schal bitraye me."
Matthew 26.22 (Wycliffe),Wycliffe,New Testament,Matthew,26,22,"And thei ful sori bigunnen ech bi hym silf to seie, Lord, whether Y am?"
Matthew 26.23 (Wycliffe),Wycliffe,New Testament,Matthew,26,23,"And he answeride, and seide, He that puttith with me his hoond in the plater, schal bitraye me."
Matthew 26.24 (Wycliffe),Wycliffe,New Testament,Matthew,26,24,"Forsothe mannus sone goith, as it is writun of hym; but wo to that man, bi whom mannus sone schal be bitrayed; it were good to hym, if that man hadde not be borun."
Matthew 26.25 (Wycliffe),Wycliffe,New Testament,Matthew,26,25,"But Judas that bitraiede hym, answeride, seiynge, Maister, whether Y am? Jhesus seide to hym, Thou hast seid."
Matthew 26.26 (Wycliffe),Wycliffe,New Testament,Matthew,26,26,"And while thei soupeden, Jhesus took breed, and blesside, and brak, and yaf to hise disciplis, and seide, Take ye, and ete; this is my body."
Matthew 26.27 (Wycliffe),Wycliffe,New Testament,Matthew,26,27,"And he took the cuppe, and dide thankyngis, and yaf to hem,"
Matthew 26.28 (Wycliffe),Wycliffe,New Testament,Matthew,26,28,"and seide, Drynke ye alle herof; this is my blood of the newe testament, which schal be sched for many, in to remissioun of synnes."
Matthew 26.29 (Wycliffe),Wycliffe,New Testament,Matthew,26,29,"And Y seie to you, Y schal not drynke fro this tyme, of this fruyt of the vyne, in to that dai whanne Y schal drynke it newe with you, in the kyngdom of my fadir."
Matthew 26.30 (Wycliffe),Wycliffe,New Testament,Matthew,26,30,"And whanne the ympne was seid, thei wenten out in to the mount of Olyuete."
Matthew 26.31 (Wycliffe),Wycliffe,New Testament,Matthew,26,31,"Thanne Jhesus seide to hem, Alle ye schulen suffre sclaundre in me, in this niyt; for it is writun, Y schal smyte the scheeperde, and the scheep of the flok schulen be scaterid."
Matthew 26.32 (Wycliffe),Wycliffe,New Testament,Matthew,26,32,"But aftir that Y schal rise ayen, Y schal go bifore you in to Galilee."
Matthew 26.33 (Wycliffe),Wycliffe,New Testament,Matthew,26,33,"Petre answeride, and seide to hym, Thouy alle schulen be sclaundrid in thee, Y schal neuer be sclaundrid."
Matthew 26.34 (Wycliffe),Wycliffe,New Testament,Matthew,26,34,"Jhesus seide to him, Treuli Y seie to thee, for in this nyyt bifor the cok crowe, thries thou schalt denye me."
Matthew 26.35 (Wycliffe),Wycliffe,New Testament,Matthew,26,35,"Peter seide to him, Yhe, thouy it bihoue that Y die with thee, Y schal not denye thee. Also alle the disciplis seiden."
Matthew 26.36 (Wycliffe),Wycliffe,New Testament,Matthew,26,36,"Thanne Jhesus cam with hem in to a toun, that is seid Jessamanye. And he seide to his disciplis, Sitte ye here, the while Y go thider, and preye."
Matthew 26.37 (Wycliffe),Wycliffe,New Testament,Matthew,26,37,"And whanne he hadde take Peter, and twei sones of Zebedee, he bigan to be heuy and sori."
Matthew 26.38 (Wycliffe),Wycliffe,New Testament,Matthew,26,38,"Thanne he seide to hem, My soule is soreuful to the deeth; abide ye here, and wake ye with me."
Matthew 26.39 (Wycliffe),Wycliffe,New Testament,Matthew,26,39,"And he yede forth a litil, and felde doun on his face, preiynge, and seiynge, My fader, if it is possible, passe this cuppe fro me; netheles not as Y wole, but as thou wolt."
Matthew 26.40 (Wycliffe),Wycliffe,New Testament,Matthew,26,40,"And he cam to his disciplis, and foond hem slepynge. And he seide to Petir, So, whethir ye myyten not oon our wake with me?"
Matthew 26.41 (Wycliffe),Wycliffe,New Testament,Matthew,26,41,"Wake ye, and preye ye, that ye entre not in to temptacioun; for the spirit is redi, but the fleisch is sijk."
Matthew 26.42 (Wycliffe),Wycliffe,New Testament,Matthew,26,42,"Eft the secounde tyme he wente, and preyede, seiynge, My fadir, if this cuppe may not passe, but Y drynke hym, thi wille be doon."
Matthew 26.43 (Wycliffe),Wycliffe,New Testament,Matthew,26,43,"And eftsoone he cam, and foond hem slepynge; for her iyen weren heuyed."
Matthew 26.44 (Wycliffe),Wycliffe,New Testament,Matthew,26,44,"And he lefte hem, and wente eftsoone, and preiede the thridde tyme, and seide the same word."
Matthew 26.45 (Wycliffe),Wycliffe,New Testament,Matthew,26,45,"Thanne he cam to his disciplis, and seide to hem, Slepe ye now, and reste ye; loo! the our hath neiyed, and mannus sone schal be takun in to the hondis of synneris;"
Matthew 26.46 (Wycliffe),Wycliffe,New Testament,Matthew,26,46,"rise ye, go we; loo! he that schal take me, is nyy."
Matthew 26.47 (Wycliffe),Wycliffe,New Testament,Matthew,26,47,"Yit the while he spak, lo! Judas, oon of the twelue, cam, and with hym a greet cumpeny, with swerdis and battis, sent fro the princis of prestis, and fro the eldre men of the puple."
Matthew 26.48 (Wycliffe),Wycliffe,New Testament,Matthew,26,48,"And he that bitraiede hym, yaf to hem a tokene, and seide, Whom euer Y schal kisse, he it is; holde ye hym."
Matthew 26.49 (Wycliffe),Wycliffe,New Testament,Matthew,26,49,"And anoon he cam to Jhesu, and seid, Haile, maister;"
Matthew 26.50 (Wycliffe),Wycliffe,New Testament,Matthew,26,50,"and he kisside hym. And Jhesus seide to hym, Freend, wherto art thou comun? Thanne thei camen niy, and leiden hoondis on Jhesu, and helden hym."
Matthew 26.51 (Wycliffe),Wycliffe,New Testament,Matthew,26,51,"And lo! oon of hem that weren with Jhesu, streiyte out his hoond, and drouy out his swerd; and he smoot the seruaunt of the prince of prestis, and kitte of his ere."
Matthew 26.52 (Wycliffe),Wycliffe,New Testament,Matthew,26,52,"Thanne Jhesus seide to hym, Turne thi swerd in to his place; for alle that taken swerd, schulen perische bi swerd."
Matthew 26.53 (Wycliffe),Wycliffe,New Testament,Matthew,26,53,"Whether gessist thou, that Y may not preie my fadir, and he schal yyue to me now mo than twelue legiouns of aungels?"
Matthew 26.54 (Wycliffe),Wycliffe,New Testament,Matthew,26,54,Hou thanne schulen the scriptures be fulfilled? for so it bihoueth to be doon.
Matthew 26.55 (Wycliffe),Wycliffe,New Testament,Matthew,26,55,"In that our Jhesus seide to the puple, As to a theef ye han gon out, with swerdis and battis, to take me; dai bi dai Y sat among you, and tauyt in the temple, and ye helden me not."
Matthew 26.56 (Wycliffe),Wycliffe,New Testament,Matthew,26,56,"But al this thing was don, that the scripturis of profetis schulden be fulfillid. Thanne alle the disciplis fledden, and leften hym."
Matthew 26.57 (Wycliffe),Wycliffe,New Testament,Matthew,26,57,"And thei helden Jhesu, and ledden hym to Cayfas, the prince of prestis, where the scribis and the Farisees, and the eldre men of the puple weren comun togidere."
Matthew 26.58 (Wycliffe),Wycliffe,New Testament,Matthew,26,58,"But Petir swede him afer, in to the halle of the prince of prestis; and he wente in, and sat with the seruauntis, to se the ende."
Matthew 26.59 (Wycliffe),Wycliffe,New Testament,Matthew,26,59,"And the prince of prestis, and al the counsel souyten fals witnessing ayens Jhesu, that thei schulden take hym to deeth;"
Matthew 26.60 (Wycliffe),Wycliffe,New Testament,Matthew,26,60,"and thei founden not, whanne manye false witnessis weren comun. But at the laste, twei false witnessis camen,"
Matthew 26.61 (Wycliffe),Wycliffe,New Testament,Matthew,26,61,"and seiden, This seide, Y may distruye the temple of God, and after the thridde dai bilde it ayen."
Matthew 26.62 (Wycliffe),Wycliffe,New Testament,Matthew,26,62,"And the prince of prestis roos, and seide to hym, Answerist thou no thing to tho thingis, that these witnessen ayens thee?"
Matthew 26.63 (Wycliffe),Wycliffe,New Testament,Matthew,26,63,"But Jhesus was stille. And the prince of prestis seide to hym, Y coniure thee bi lyuynge God, that thou seie to vs, if thou art Crist, the sone of God."
Matthew 26.64 (Wycliffe),Wycliffe,New Testament,Matthew,26,64,"Jhesus seide to him, Thou hast seid; netheles Y seie to you, fro hennus forth ye schulen se mannus sone sittinge at the riythalf of the vertu of God, and comynge in the cloudis of heuene."
Matthew 26.65 (Wycliffe),Wycliffe,New Testament,Matthew,26,65,"Thanne the prince of prestis to-rente his clothis, and seide, He hath blasfemed; what yit han we nede to witnessis? lo! now ye han herd blasfemye; what semeth to you?"
Matthew 26.66 (Wycliffe),Wycliffe,New Testament,Matthew,26,66,"And thei answeriden, and seiden, He is gilti of deeth."
Matthew 26.67 (Wycliffe),Wycliffe,New Testament,Matthew,26,67,"Thanne thei speten in to his face, and smyten hym with buffatis; and othere yauen strokis with the pawme of her hondis in his face,"
Matthew 26.68 (Wycliffe),Wycliffe,New Testament,Matthew,26,68,"and seide, Thou Crist, arede to vs, who is he that smoot thee?"
Matthew 26.69 (Wycliffe),Wycliffe,New Testament,Matthew,26,69,"And Petir sat with outen in the halle; and a damysel cam to hym, and seide, Thou were with Jhesu of Galilee."
Matthew 26.70 (Wycliffe),Wycliffe,New Testament,Matthew,26,70,"And he denyede bifor alle men, and seide, Y woot not what thou seist."
Matthew 26.71 (Wycliffe),Wycliffe,New Testament,Matthew,26,71,"And whanne he yede out at the yate, another damysel say hym, and seide to hem that weren there, And this was with Jhesu of Nazareth."
Matthew 26.72 (Wycliffe),Wycliffe,New Testament,Matthew,26,72,"And eftsoone he denyede with an ooth, For I knewe not the man."
Matthew 26.73 (Wycliffe),Wycliffe,New Testament,Matthew,26,73,"And a litil aftir, thei that stooden camen, and seiden to Petir, Treuli thou art of hem; for thi speche makith thee knowun."
Matthew 26.74 (Wycliffe),Wycliffe,New Testament,Matthew,26,74,"Thanne he bigan to warie and to swere, that he knewe not the man. And anoon the cok crewe."
Matthew 26.75 (Wycliffe),Wycliffe,New Testament,Matthew,26,75,"And Petir bithouyte on the word of Jhesu, that he hadde seid, Bifore the cok crowe, thries thou schalt denye me. And he yede out, and wepte bitterli."
Matthew 27.1 (Wycliffe),Wycliffe,New Testament,Matthew,27,1,"But whanne the morowtid was comun, alle the princis of prestis, and the eldre men of the puple token counsel ayens Jhesu, that thei schulden take hym to the deeth."
Matthew 27.2 (Wycliffe),Wycliffe,New Testament,Matthew,27,2,"And thei ledden him boundun, and bitoken to Pilat of Pounce, iustice."
Matthew 27.3 (Wycliffe),Wycliffe,New Testament,Matthew,27,3,"Thanne Judas that bitraiede hym, say that he was dampned, he repentide, and brouyte ayen the thretti pans to the princis of prestis, and to the elder men of the puple,"
Matthew 27.4 (Wycliffe),Wycliffe,New Testament,Matthew,27,4,"and seide, Y haue synned, bitraiynge riytful blood. And thei seiden, What to vs? bise thee."
Matthew 27.5 (Wycliffe),Wycliffe,New Testament,Matthew,27,5,"And whanne he hadde cast forth the siluer in the temple, he passide forth, and yede, and hongide hym silf with a snare."
Matthew 27.6 (Wycliffe),Wycliffe,New Testament,Matthew,27,6,"And the princis of prestis token the siluer, and seide, It is not leueful to putte it in to the treserie, for it is the prijs of blood."
Matthew 27.7 (Wycliffe),Wycliffe,New Testament,Matthew,27,7,"And whanne thei hadden take counsel, thei bouyten with it a feeld of a potter, in to biryyng of pilgrymys."
Matthew 27.8 (Wycliffe),Wycliffe,New Testament,Matthew,27,8,"Herfor thilke feeld is clepid Acheldemac, that is, a feeld of blood, in to this dai."
Matthew 27.9 (Wycliffe),Wycliffe,New Testament,Matthew,27,9,"Thanne that was fulfillid, that was seid bi the prophete Jeremye, seiynge, And thei han takun thretti pans, the prijs of a man preysid, whom thei preiseden of the children of Israel;"
Matthew 27.10 (Wycliffe),Wycliffe,New Testament,Matthew,27,10,"and thei yauen hem in to a feeld of a potter, as the Lord hath ordenyd to me."
Matthew 27.11 (Wycliffe),Wycliffe,New Testament,Matthew,27,11,"And Jhesus stood bifor the domesman; and the iustice axide him, and seide, Art thou king of Jewis?"
Matthew 27.12 (Wycliffe),Wycliffe,New Testament,Matthew,27,12,"Jhesus seith to hym, Thou seist. And whanne he was accusid of the princis of prestis, and of the eldere men of the puple, he answeride no thing."
Matthew 27.13 (Wycliffe),Wycliffe,New Testament,Matthew,27,13,"Thanne Pilat seith to him, Herist thou not, hou many witnessyngis thei seien ayens thee?"
Matthew 27.14 (Wycliffe),Wycliffe,New Testament,Matthew,27,14,"And he answeride not to hym ony word, so that the iustice wondride greetli."
Matthew 27.15 (Wycliffe),Wycliffe,New Testament,Matthew,27,15,"But for a solempne dai the iustice was wont to delyuere to the puple oon boundun, whom thei wolden."
Matthew 27.16 (Wycliffe),Wycliffe,New Testament,Matthew,27,16,"And he hadde tho a famous man boundun, that was seid Barrabas."
Matthew 27.17 (Wycliffe),Wycliffe,New Testament,Matthew,27,17,"Therfor Pilate seide to hem, whanne thei weren to gidere, Whom wolen ye, that Y delyuere to you? whether Barabas, or Jhesu, that is seid Crist?"
Matthew 27.18 (Wycliffe),Wycliffe,New Testament,Matthew,27,18,"For he wiste, that bi enuye thei bitraieden hym."
Matthew 27.19 (Wycliffe),Wycliffe,New Testament,Matthew,27,19,"And while he sat for domesman, his wijf sente to hym, and seide, No thing to thee and to that iust man; for Y haue suffrid this dai many thingis for hym, bi a visioun."
Matthew 27.20 (Wycliffe),Wycliffe,New Testament,Matthew,27,20,"Forsothe the prince of prestis, and the eldere men counseiliden the puple, that thei schulden axe Barabas, but thei schulden distrye Jhesu."
Matthew 27.21 (Wycliffe),Wycliffe,New Testament,Matthew,27,21,"But the iustice answeride, and seide to hem, Whom of the tweyn wolen ye, that be delyuerit to you? And thei seiden, Barabas."
Matthew 27.22 (Wycliffe),Wycliffe,New Testament,Matthew,27,22,"Pilat seith to hem, What thanne schal Y do of Jhesu, that is seid Crist?"
Matthew 27.23 (Wycliffe),Wycliffe,New Testament,Matthew,27,23,"Alle seien, Be he crucified. The iustice seith to hem, What yuel hath he doon? And thei crieden more, and seiden, Be he crucified."
Matthew 27.24 (Wycliffe),Wycliffe,New Testament,Matthew,27,24,"And Pilat seynge that he profitide no thing, but that the more noyse was maad, took watir, and waischide hise hondis bifor the puple, and seide, Y am giltles of the blood of this riytful man; bise you."
Matthew 27.25 (Wycliffe),Wycliffe,New Testament,Matthew,27,25,"And al the puple answeride, and seide, His blood be on vs, and on oure children."
Matthew 27.26 (Wycliffe),Wycliffe,New Testament,Matthew,27,26,"Thanne he deliuerede to hem Barabas, but he took to hem Jhesu scourgid, to be crucified."
Matthew 27.27 (Wycliffe),Wycliffe,New Testament,Matthew,27,27,"Thanne knyytis of the iustice token Jhesu in the moot halle, and gadriden to hym al the cumpeny of knyytis."
Matthew 27.28 (Wycliffe),Wycliffe,New Testament,Matthew,27,28,"And thei vnclothiden hym, and diden aboute hym a reed mantil;"
Matthew 27.29 (Wycliffe),Wycliffe,New Testament,Matthew,27,29,"and thei foldiden a coroun of thornes, and putten on his heed, and a rehed in his riyt hoond; and thei kneliden bifore hym, and scornyden hym, and seiden, Heil, kyng of Jewis."
Matthew 27.30 (Wycliffe),Wycliffe,New Testament,Matthew,27,30,"And thei speten on hym, and tooken a rehed, and smoot his heed."
Matthew 27.31 (Wycliffe),Wycliffe,New Testament,Matthew,27,31,"And aftir that thei hadden scorned him, thei vnclothiden hym of the mantil, and thei clothiden hym with hise clothis, and ledden hym to crucifien hym."
Matthew 27.32 (Wycliffe),Wycliffe,New Testament,Matthew,27,32,"And as thei yeden out, thei founden a man of Cirenen comynge fro the toun, Symont bi name; thei constreyneden hym to take his cross."
Matthew 27.33 (Wycliffe),Wycliffe,New Testament,Matthew,27,33,"And thei camen in to a place that is clepid Golgatha, that is, the place of Caluarie."
Matthew 27.34 (Wycliffe),Wycliffe,New Testament,Matthew,27,34,"And thei yauen hym to drynke wyne meynd with galle; and whanne he hadde tastid, he wolde not drynke."
Matthew 27.35 (Wycliffe),Wycliffe,New Testament,Matthew,27,35,"And aftir that thei hadden crucified hym, thei departiden his clothis, and kesten lotte, to fulfille that is seid bi the prophete, seiynge, Thei partiden to hem my clothis, and on my clooth thei kesten lott."
Matthew 27.36 (Wycliffe),Wycliffe,New Testament,Matthew,27,36,"And thei seten, and kepten him;"
Matthew 27.37 (Wycliffe),Wycliffe,New Testament,Matthew,27,37,"and setten aboue his heed his cause writun, This is Jhesu of Nazareth, kyng of Jewis."
Matthew 27.38 (Wycliffe),Wycliffe,New Testament,Matthew,27,38,"Thanne twey theues weren crucified with hym, oon on the riythalf, and oon on the lefthalf."
Matthew 27.39 (Wycliffe),Wycliffe,New Testament,Matthew,27,39,"And men that passiden forth blasfemeden hym,"
Matthew 27.40 (Wycliffe),Wycliffe,New Testament,Matthew,27,40,"mouynge her heedis, and seiynge, Vath to thee, that distriest the temple of God, and in the thridde dai bildist it ayen; saue thou thi silf; if thou art the sone of God, come doun of the cross."
Matthew 27.41 (Wycliffe),Wycliffe,New Testament,Matthew,27,41,"Also and princis of prestis scornynge, with scribis and elder men,"
Matthew 27.42 (Wycliffe),Wycliffe,New Testament,Matthew,27,42,"seiden, He made othere men saaf, he may not make hym silf saaf; if he is kyng of Israel, come he now doun fro the crosse, and we bileuen to hym;"
Matthew 27.43 (Wycliffe),Wycliffe,New Testament,Matthew,27,43,"he tristide in God; delyuer he hym now, if he wole; for he seide, That Y am Goddis sone."
Matthew 27.44 (Wycliffe),Wycliffe,New Testament,Matthew,27,44,"And the theues, that weren crucified with hym, vpbreididen hym of the same thing."
Matthew 27.45 (Wycliffe),Wycliffe,New Testament,Matthew,27,45,"But fro the sixte our derknessis weren maad on al the erthe, to the nynthe our."
Matthew 27.46 (Wycliffe),Wycliffe,New Testament,Matthew,27,46,"And aboute the nynthe our Jhesus criede with a greet vois, and seide, Heli, Heli, lamazabatany, that is, My God, my God, whi hast thou forsake me?"
Matthew 27.47 (Wycliffe),Wycliffe,New Testament,Matthew,27,47,"And summen that stoden there, and herynge, seiden, This clepith Helye."
Matthew 27.48 (Wycliffe),Wycliffe,New Testament,Matthew,27,48,"And anoon oon of hem rennynge, took and fillide a spounge with vynegre, and puttide on a rehed, and yaf to hym to drynke."
Matthew 27.49 (Wycliffe),Wycliffe,New Testament,Matthew,27,49,"But othir seiden, Suffre thou; se we whether Helie come to deliuer hym."
Matthew 27.50 (Wycliffe),Wycliffe,New Testament,Matthew,27,50,"Forsothe Jhesus eftsoone criede with a greet voyce, and yaf vp the goost."
Matthew 27.51 (Wycliffe),Wycliffe,New Testament,Matthew,27,51,"And lo! the veil of the temple was to-rent in twey parties, fro the hiest to the lowest. And the erthe schoke, and stoonus weren cloue; and birielis weren openyd,"
Matthew 27.52 (Wycliffe),Wycliffe,New Testament,Matthew,27,52,"and many bodies of seyntis that hadden slepte, rysen vp."
Matthew 27.53 (Wycliffe),Wycliffe,New Testament,Matthew,27,53,"And thei yeden out of her birielis, and aftir his resurreccioun thei camen in to the holi citee, and apperiden to many."
Matthew 27.54 (Wycliffe),Wycliffe,New Testament,Matthew,27,54,"And the centurien and thei that weren with hym kepinge Jhesu, whanne thei saien the erthe schakynge, and tho thingis that weren doon, thei dredden greetli,"
Matthew 27.55 (Wycliffe),Wycliffe,New Testament,Matthew,27,55,"and seiden, Verili this was Goddis sone. And ther weren there many wymmen afer, that sueden Jhesu fro Galilee, and mynystriden to hym."
Matthew 27.56 (Wycliffe),Wycliffe,New Testament,Matthew,27,56,"Among whiche was Marie Magdalene, and Marie, the modir of James, and of Joseph, and the modir of Zebedees sones."
Matthew 27.57 (Wycliffe),Wycliffe,New Testament,Matthew,27,57,"But whanne the euenyng was come, ther cam a riche man of Armathi, Joseph bi name, and he was a disciple of Jhesu."
Matthew 27.58 (Wycliffe),Wycliffe,New Testament,Matthew,27,58,"He wente to Pilat, and axide the bodi of Jhesu."
Matthew 27.59 (Wycliffe),Wycliffe,New Testament,Matthew,27,59,"Thanne Pilat comaundide the bodie to be youun. And whanne the bodi was takun, Joseph lappide it in a clene sendel,"
Matthew 27.60 (Wycliffe),Wycliffe,New Testament,Matthew,27,60,"and leide it in his newe biriel, that he hadde hewun in a stoon; and he walewide a greet stoon to the dore of the biriel, and wente awei."
Matthew 27.61 (Wycliffe),Wycliffe,New Testament,Matthew,27,61,"But Marie Maudelene and anothir Marie weren there, sittynge ayens the sepulcre."
Matthew 27.62 (Wycliffe),Wycliffe,New Testament,Matthew,27,62,"And on the tother dai, that is aftir pask euen, the princis of prestis and the Farisees camen togidere to Pilat,"
Matthew 27.63 (Wycliffe),Wycliffe,New Testament,Matthew,27,63,"and seiden, Sir, we han mynde, that thilke giloure seide yit lyuynge, Aftir thre daies Y schal rise ayen to lijf."
Matthew 27.64 (Wycliffe),Wycliffe,New Testament,Matthew,27,64,"Therfor comaunde thou, that the sepulcre be kept in to the thridde dai; lest hise disciplis comen, and stelen hym, and seie to the puple, He hath rise fro deeth; and the laste errour schal be worse than the formere."
Matthew 27.65 (Wycliffe),Wycliffe,New Testament,Matthew,27,65,"Pilat seide to hem, Ye han the kepyng; go ye, kepe ye as ye kunnen."
Matthew 27.66 (Wycliffe),Wycliffe,New Testament,Matthew,27,66,"And thei yeden forth, and kepten the sepulcre, markynge the stoon, with keperis."
Matthew 28.1 (Wycliffe),Wycliffe,New Testament,Matthew,28,1,"But in the euentid of the sabat, that bigynneth to schyne in the firste dai of the woke, Marie Mawdelene cam, and another Marie, to se the sepulcre."
Matthew 28.2 (Wycliffe),Wycliffe,New Testament,Matthew,28,2,"And lo! ther was maad a greet ertheschakyng; for the aungel of the Lord cam doun fro heuene, and neiyede, and turnede awei the stoon, and sat theron."
Matthew 28.3 (Wycliffe),Wycliffe,New Testament,Matthew,28,3,"And his lokyng was as leit, and hise clothis as snowe;"
Matthew 28.4 (Wycliffe),Wycliffe,New Testament,Matthew,28,4,"and for drede of hym the keperis weren afeerd, and thei weren maad as deede men."
Matthew 28.5 (Wycliffe),Wycliffe,New Testament,Matthew,28,5,"But the aungel answeride, and seide to the wymmen, Nyle ye drede, for Y woot that ye seken Jhesu, that was crucified;"
Matthew 28.6 (Wycliffe),Wycliffe,New Testament,Matthew,28,6,"he is not here, for he is risun, as he seide; come ye, and se ye the place, where the Lord was leid."
Matthew 28.7 (Wycliffe),Wycliffe,New Testament,Matthew,28,7,"And go ye soone, and seie ye to his disciplis, that he is risun. And lo! he schal go bifore you in to Galilee; there ye schulen se hym."
Matthew 28.8 (Wycliffe),Wycliffe,New Testament,Matthew,28,8,"Lo! Y haue biforseid to you. And thei wenten out soone fro the biriels, with drede and greet ioye, rennynge to telle to hise disciplis."
Matthew 28.9 (Wycliffe),Wycliffe,New Testament,Matthew,28,9,"And lo! Jhesus mette hem, and seide, Heile ye. And thei neiyeden, and heelden his feet, and worschipiden him."
Matthew 28.10 (Wycliffe),Wycliffe,New Testament,Matthew,28,10,"Thanne Jhesus seide to hem, Nyle ye drede; go ye, telle ye to my britheren, that thei go in to Galile; there thei schulen se me."
Matthew 28.11 (Wycliffe),Wycliffe,New Testament,Matthew,28,11,"And whanne thei weren goon, lo! summe of the keperis camen in to the citee, and telden to the princis of prestis alle thingis that weren doon."
Matthew 28.12 (Wycliffe),Wycliffe,New Testament,Matthew,28,12,"And whanne thei weren gaderid togidere with the elder men, and hadden take her counseil, thei yauen to the kniytis miche monei, and seiden, Seie ye,"
Matthew 28.13 (Wycliffe),Wycliffe,New Testament,Matthew,28,13,"that hise disciplis camen bi nyyt, and han stolen hym, while ye slepten."
Matthew 28.14 (Wycliffe),Wycliffe,New Testament,Matthew,28,14,"And if this be herd of the iustice, we schulen counseile hym, and make you sikir."
Matthew 28.15 (Wycliffe),Wycliffe,New Testament,Matthew,28,15,"And whanne the monei was takun, thei diden, as thei weren tauyt. And this word is pupplischid among the Jewis, til in to this day."
Matthew 28.16 (Wycliffe),Wycliffe,New Testament,Matthew,28,16,"And the enleuen disciplis wenten in to Galilee, in to an hille, where Jhesus hadde ordeyned to hem."
Matthew 28.17 (Wycliffe),Wycliffe,New Testament,Matthew,28,17,"And thei sayn hym, and worschipiden; but summe of hem doutiden."
Matthew 28.18 (Wycliffe),Wycliffe,New Testament,Matthew,28,18,"And Jhesus cam nyy, and spak to hem, and seide, Al power in heuene and in erthe is youun to me."
Matthew 28.19 (Wycliffe),Wycliffe,New Testament,Matthew,28,19,"Therfor go ye, and teche alle folkis, baptisynge hem in the name of the Fadir, and of the Sone, and of the Hooli Goost;"
Matthew 28.20 (Wycliffe),Wycliffe,New Testament,Matthew,28,20,"techynge hem to kepe alle thingis, what euer thingis Y haue comaundid to you; and lo! Y am with you in alle daies, in to the ende of the world."
Mark 1.1 (Wycliffe),Wycliffe,New Testament,Mark,1,1,"The bigynnyng of the gospel of Jhesu Crist, the sone of God."
Mark 1.2 (Wycliffe),Wycliffe,New Testament,Mark,1,2,"As it is writun in Ysaie, the prophete, Lo! Y sende myn aungel bifor thi face, that schal make thi weie redi bifor thee."
Mark 1.3 (Wycliffe),Wycliffe,New Testament,Mark,1,3,"The vois of a crier in desert, Make ye redi the weie of the Lord, make ye hise paththis riyt."
Mark 1.4 (Wycliffe),Wycliffe,New Testament,Mark,1,4,"Joon was in desert baptisynge, and prechynge the baptym of penaunce, in to remissioun of synnes."
Mark 1.5 (Wycliffe),Wycliffe,New Testament,Mark,1,5,"And al the cuntre of Judee wente out to hym, and alle men of Jerusalem; and thei weren baptisid of hym in the flom Jordan, and knoulechiden her synnes."
Mark 1.6 (Wycliffe),Wycliffe,New Testament,Mark,1,6,"And Joon was clothid with heeris of camels, and a girdil of skyn was about hise leendis; and he ete hony soukis, and wilde hony, and prechide,"
Mark 1.7 (Wycliffe),Wycliffe,New Testament,Mark,1,7,"and seide, A stronger than Y schal come aftir me, and Y am not worthi to knele doun, and vnlace his schoone."
Mark 1.8 (Wycliffe),Wycliffe,New Testament,Mark,1,8,Y haue baptisid you in watir; but he schal baptise you in the Hooli Goost.
Mark 1.9 (Wycliffe),Wycliffe,New Testament,Mark,1,9,"And it was don in tho daies, Jhesus cam fro Nazareth of Galilee, and was baptisid of Joon in Jordan."
Mark 1.10 (Wycliffe),Wycliffe,New Testament,Mark,1,10,"And anoon he wente up of the watir, and saye heuenes opened, and the Hooli Goost comynge doun as a culuer, and dwellynge in hym."
Mark 1.11 (Wycliffe),Wycliffe,New Testament,Mark,1,11,"And a vois was maad fro heuenes, Thou art my loued sone, in thee Y am plesid."
Mark 1.12 (Wycliffe),Wycliffe,New Testament,Mark,1,12,And anoon the Spirit puttide hym forth in to deseert.
Mark 1.13 (Wycliffe),Wycliffe,New Testament,Mark,1,13,"And he was in deseert fourti daies and fourti nyytis, and was temptid of Sathanas, and he was with beestis, and aungels mynystriden to hym."
Mark 1.14 (Wycliffe),Wycliffe,New Testament,Mark,1,14,"But aftir that Joon was takun, Jhesus cam in to Galilee, and prechide the gospel of the kyngdoom of God,"
Mark 1.15 (Wycliffe),Wycliffe,New Testament,Mark,1,15,"and seide, That the tyme is fulfillid, and the kyngdoom of God schal come nyy; do ye penaunce, and bileue ye to the gospel."
Mark 1.16 (Wycliffe),Wycliffe,New Testament,Mark,1,16,"And as he passide bisidis the see of Galilee, he say Symount, and Andrew, his brother, castynge her nettis in to the see; for thei weren fisscheris."
Mark 1.17 (Wycliffe),Wycliffe,New Testament,Mark,1,17,"And Jhesus seide to hem, Come ye aftir me; Y schal make you to be maad fisscheris of men."
Mark 1.18 (Wycliffe),Wycliffe,New Testament,Mark,1,18,"And anoon thei leften the nettis, and sueden hym."
Mark 1.19 (Wycliffe),Wycliffe,New Testament,Mark,1,19,"And he yede forth fro thennus a litil, and siy James of Zebedee, and Joon, his brother, in a boot makynge nettis."
Mark 1.20 (Wycliffe),Wycliffe,New Testament,Mark,1,20,"And anoon he clepide hem; and thei leften Zebedee, her fadir, in the boot with hiryd seruauntis, and thei suweden hym."
Mark 1.21 (Wycliffe),Wycliffe,New Testament,Mark,1,21,"And thei entriden in to Capharnaum, and anoon in the sabatys he yede in to a synagoge, and tauyte hem."
Mark 1.22 (Wycliffe),Wycliffe,New Testament,Mark,1,22,"And thei wondriden on his teching; for he tauyte hem, as he that hadde power, and not as scribis."
Mark 1.23 (Wycliffe),Wycliffe,New Testament,Mark,1,23,"And in the synagoge of hem was a man in an vnclene spirit, and he criede out,"
Mark 1.24 (Wycliffe),Wycliffe,New Testament,Mark,1,24,"and seide, What to vs and to thee, thou Jhesu of Nazareth? hast thou come to distrie vs? Y woot that thou art the hooli of God."
Mark 1.25 (Wycliffe),Wycliffe,New Testament,Mark,1,25,"And Jhesus thretenede hym, and seide, Wex doumbe, and go out of the man."
Mark 1.26 (Wycliffe),Wycliffe,New Testament,Mark,1,26,"And the vnclene spirit debreidynge hym, and criynge with greet vois, wente out fro hym."
Mark 1.27 (Wycliffe),Wycliffe,New Testament,Mark,1,27,"And alle men wondriden, so that thei souyten with ynne hem silf, and seiden, What thing is this? what newe doctrine is this? for in power he comaundith to vnclene spiritis, and thei obeyen to hym."
Mark 1.28 (Wycliffe),Wycliffe,New Testament,Mark,1,28,And the fame of hym wente forth anoon in to al the cuntree of Galilee.
Mark 1.29 (Wycliffe),Wycliffe,New Testament,Mark,1,29,"And anoon thei yeden out of the synagoge, and camen into the hous of Symount and of Andrewe, with James and Joon."
Mark 1.30 (Wycliffe),Wycliffe,New Testament,Mark,1,30,And the modir of Symountis wijf lay sijk in fyueris; and anoon thei seien to hym of hyr.
Mark 1.31 (Wycliffe),Wycliffe,New Testament,Mark,1,31,"And he cam nyy, and areride hir, and whanne he hadde take hir hoond, anoon the feuer lefte hir, and sche seruede hem."
Mark 1.32 (Wycliffe),Wycliffe,New Testament,Mark,1,32,"But whanne the euentid was come, and the sonne was gon doun, thei brouyten to hym alle that weren of male ese, and hem that hadden fendis."
Mark 1.33 (Wycliffe),Wycliffe,New Testament,Mark,1,33,And al the citee was gaderid at the yate.
Mark 1.34 (Wycliffe),Wycliffe,New Testament,Mark,1,34,"And he heelide many, that hadden dyuerse sijknessis, and he castide out many feendis, and he suffride hem not to speke, for thei knewen hym."
Mark 1.35 (Wycliffe),Wycliffe,New Testament,Mark,1,35,"And he roos ful eerli, and yede out, and wente in to a desert place, and preiede there."
Mark 1.36 (Wycliffe),Wycliffe,New Testament,Mark,1,36,"And Symount suede hym, and thei that weren with hym."
Mark 1.37 (Wycliffe),Wycliffe,New Testament,Mark,1,37,"And whanne thei hadden founde hym, thei seiden to hym, That alle men seken thee."
Mark 1.38 (Wycliffe),Wycliffe,New Testament,Mark,1,38,"And he seide to hem, Go we in to the next townes and citees, that Y preche also there, for her to Y cam."
Mark 1.39 (Wycliffe),Wycliffe,New Testament,Mark,1,39,"And he prechide in the synagogis of hem, and in al Galilee, and castide out feendis."
Mark 1.40 (Wycliffe),Wycliffe,New Testament,Mark,1,40,"And a leprouse man cam to hym, and bisouyte, and knelide, and seide, If thou wolt, thou maist clense me."
Mark 1.41 (Wycliffe),Wycliffe,New Testament,Mark,1,41,"And Jhesus hadde mercy on hym, and streiyte out his hoond, and towchyde hym, and seide to hym, I wole, be thou maad cleene."
Mark 1.42 (Wycliffe),Wycliffe,New Testament,Mark,1,42,"And whanne he hadde seide this, anoon the lepre partyde awey fro hym, and he was clensyd."
Mark 1.43 (Wycliffe),Wycliffe,New Testament,Mark,1,43,"And Jhesus thretenede hym, and anoon Jhesus putte hym out,"
Mark 1.44 (Wycliffe),Wycliffe,New Testament,Mark,1,44,"and seyde to hym, Se thou, seye to no man; but go, schewe thee to the pryncys of prestys, and offre for thi clensynge in to wytnessyng to hem, tho thingis that Moyses bad."
Mark 1.45 (Wycliffe),Wycliffe,New Testament,Mark,1,45,"And he yede out, and bigan to preche, and publische the word, so that now he myyte not go opynli in to the citee, but be withoutforth in desert placis; and thei camen to hym on alle sidis."
Mark 2.1 (Wycliffe),Wycliffe,New Testament,Mark,2,1,"And eft he entride in to Cafarnaum, aftir eiyte daies."
Mark 2.2 (Wycliffe),Wycliffe,New Testament,Mark,2,2,"And it was herd, that he was in an hous, and many camen to gidir, so that thei miyten not be in the hous, ne at the yate. And he spak to hem the word."
Mark 2.3 (Wycliffe),Wycliffe,New Testament,Mark,2,3,"And there camen to hym men that brouyten a man sijk in palesie, which was borun of foure."
Mark 2.4 (Wycliffe),Wycliffe,New Testament,Mark,2,4,"And whanne thei myyten not brynge hym to Jhesu for the puple, thei vnhileden the roof where he was, and openede it, and thei leten doun the bed in which the sijk man in palesie laye."
Mark 2.5 (Wycliffe),Wycliffe,New Testament,Mark,2,5,"And whanne Jhesus hadde seyn the feith of hem, he seide to the sijk man in palesie, Sone, thi synnes ben foryouun to thee."
Mark 2.6 (Wycliffe),Wycliffe,New Testament,Mark,2,6,"But there weren summe of the scribis sittynge, and thenkynge in her hertis,"
Mark 2.7 (Wycliffe),Wycliffe,New Testament,Mark,2,7,"What spekith he thus? He blasfemeth; who may foryyue synnes, but God aloone?"
Mark 2.8 (Wycliffe),Wycliffe,New Testament,Mark,2,8,"And whanne Jhesus hadde knowe this bi the Hooli Goost, that thei thouyten so with ynne hem silf, he seith to hem, What thenken ye these thingis in youre hertis?"
Mark 2.9 (Wycliffe),Wycliffe,New Testament,Mark,2,9,"What is liyter to seie to the sijk man in palesie, Synnes ben foryouun to thee, or to seie, Ryse, take thi bed, and walke?"
Mark 2.10 (Wycliffe),Wycliffe,New Testament,Mark,2,10,"But that ye wite that mannus sone hath power in erthe to foryyue synnes, he seide to the sijk man in palesie, Y seie to thee,"
Mark 2.11 (Wycliffe),Wycliffe,New Testament,Mark,2,11,"ryse vp, take thi bed, and go in to thin hous."
Mark 2.12 (Wycliffe),Wycliffe,New Testament,Mark,2,12,"And anoon he roos vp, and whanne he hadde take the bed, he wente bifor alle men, so that alle men wondriden, and onoureden God, and seiden, For we seien neuer so."
Mark 2.13 (Wycliffe),Wycliffe,New Testament,Mark,2,13,"And he wente out eftsoone to the see, and al the puple cam to hym; and he tauyte hem."
Mark 2.14 (Wycliffe),Wycliffe,New Testament,Mark,2,14,"And whanne he passide, he saiy Leuy of Alfei sittynge at the tolbothe, and he seide to hym, Sue me. And he roos, and suede hym."
Mark 2.15 (Wycliffe),Wycliffe,New Testament,Mark,2,15,"And it was doon, whanne he sat at the mete in his hous, many pupplicans and synful men saten togidere at the mete with Jhesu and hise disciplis; for there weren many that folewiden hym."
Mark 2.16 (Wycliffe),Wycliffe,New Testament,Mark,2,16,"And scribis and Farisees seynge, that he eet with pupplicans and synful men, seiden to hise disciplis, Whi etith and drynkith youre maystir with pupplicans and synneris?"
Mark 2.17 (Wycliffe),Wycliffe,New Testament,Mark,2,17,"Whanne this was herd, Jhesus seide to hem, Hoole men han no nede to a leche, but thei that ben yuel at eese; for Y cam not to clepe iust men, but synneris."
Mark 2.18 (Wycliffe),Wycliffe,New Testament,Mark,2,18,"And the disciplis of Joon and the Farisees weren fastynge; and thei camen, and seien to hym, Whi fasten the disciplis of Joon, and the Farisees fasten, but thi disciplis fasten not?"
Mark 2.19 (Wycliffe),Wycliffe,New Testament,Mark,2,19,"And Jhesus seide to hem, Whether the sones of sposailis moun faste, as longe as the spouse is with hem? As long tyme as thei haue the spouse with hem, thei moun not faste."
Mark 2.20 (Wycliffe),Wycliffe,New Testament,Mark,2,20,"But daies schulen come, whanne the spouse schal be takun awei fro hem, and thanne thei schulen faste in tho daies."
Mark 2.21 (Wycliffe),Wycliffe,New Testament,Mark,2,21,"No man sewith a patche of newe clooth to an elde clooth, ellis he takith awei the newe patche fro the elde, and a more brekyng is maad."
Mark 2.22 (Wycliffe),Wycliffe,New Testament,Mark,2,22,"And no man puttith newe wyn in to elde botelis, ellis the wyn schal breste the botels, and the wyn schal be sched out, and the botels schulen perische. But newe wyn schal be put into newe botels."
Mark 2.23 (Wycliffe),Wycliffe,New Testament,Mark,2,23,"And it was doon eftsoones, whanne the Lord walkid in the sabotis bi the cornes, and hise disciplis bigunnen to passe forth, and plucke eeris of the corn."
Mark 2.24 (Wycliffe),Wycliffe,New Testament,Mark,2,24,"And the Farisees seiden to hym, Lo! what thi disciplis doon in sabotis, that is not leeueful."
Mark 2.25 (Wycliffe),Wycliffe,New Testament,Mark,2,25,"And he seide to hem, Radden ye neuer what Dauid dide, whanne he hadde nede, and he hungride, and thei that weren with hym?"
Mark 2.26 (Wycliffe),Wycliffe,New Testament,Mark,2,26,"Hou he wente in to the hous of God, vndur Abiathar, prince of prestis, and eete looues of proposicioun, which it was not leeueful to ete, but to preestis aloone, and he yaf to hem that weren with hym."
Mark 2.27 (Wycliffe),Wycliffe,New Testament,Mark,2,27,"And he seide to hem, The sabat is maad for man, and not a man for the sabat;"
Mark 2.28 (Wycliffe),Wycliffe,New Testament,Mark,2,28,and so mannus sone is lord also of the sabat.
Mark 3.1 (Wycliffe),Wycliffe,New Testament,Mark,3,1,"And he entride eftsoone in to the synagoge, and there was a man hauynge a drye hoond."
Mark 3.2 (Wycliffe),Wycliffe,New Testament,Mark,3,2,"And thei aspieden hym, if he helide in the sabatis, to accuse him."
Mark 3.3 (Wycliffe),Wycliffe,New Testament,Mark,3,3,"And he seide to the man that hadde a drie hoond, Rise in to the myddil."
Mark 3.4 (Wycliffe),Wycliffe,New Testament,Mark,3,4,"And he seith to hem, Is it leeueful to do wel in the sabatis, ether yuel? to make a soul saaf, ether to leese? And thei weren stille."
Mark 3.5 (Wycliffe),Wycliffe,New Testament,Mark,3,5,"And he biheeld hem aboute with wraththe, and hadde sorewe on the blyndnesse of her herte, and seith to the man, Hold forth thin hoond. And he helde forth, and his hoond was restorid to hym."
Mark 3.6 (Wycliffe),Wycliffe,New Testament,Mark,3,6,"Sotheli Farisees yeden out anoon, and maden a counsel with Erodians ayens hym, hou thei schulden lese hym."
Mark 3.7 (Wycliffe),Wycliffe,New Testament,Mark,3,7,"But Jhesus with hise disciplis wente to the see; and myche puple fro Galilee and Judee suede hym,"
Mark 3.8 (Wycliffe),Wycliffe,New Testament,Mark,3,8,"and fro Jerusalem, and fro Ydume, and fro biyondis Jordan, and thei that weren aboute Tire and Sidon, a greet multitude, heringe the thingis that he dide, and cam to hym."
Mark 3.9 (Wycliffe),Wycliffe,New Testament,Mark,3,9,"And Jhesus seide to hise disciplis, that the boot schulde serue hym, for the puple, lest thei thristen hym;"
Mark 3.10 (Wycliffe),Wycliffe,New Testament,Mark,3,10,"for he heelide many, so that thei felden fast to hym, to touche hym. And hou many euer hadde syknessis, and vnclene spirits,"
Mark 3.11 (Wycliffe),Wycliffe,New Testament,Mark,3,11,"whanne thei seyen hym, felden doun to hym, and crieden, seiynge, Thou art the sone of God."
Mark 3.12 (Wycliffe),Wycliffe,New Testament,Mark,3,12,"And greetli he manasside hem, that thei schulden not make hym knowun."
Mark 3.13 (Wycliffe),Wycliffe,New Testament,Mark,3,13,"And he wente in to an hille, and clepide to hym whom he wolde; and thei camen to hym."
Mark 3.14 (Wycliffe),Wycliffe,New Testament,Mark,3,14,"And he made, that there weren twelue with hym, to sende hem to preche."
Mark 3.15 (Wycliffe),Wycliffe,New Testament,Mark,3,15,"And he yaf to hem pouwer to heele sijknessis, and to caste out feendis."
Mark 3.16 (Wycliffe),Wycliffe,New Testament,Mark,3,16,"And to Symount he yaf a name Petre, and he clepide James of Zebede and Joon,"
Mark 3.17 (Wycliffe),Wycliffe,New Testament,Mark,3,17,"the brother of James, and he yaf to hem names Boenarges, that is, sones of thundryng."
Mark 3.18 (Wycliffe),Wycliffe,New Testament,Mark,3,18,"And he clepide Andrew and Filip, and Bartholomew and Matheu, and Thomas and James Alfey, and Thadee,"
Mark 3.19 (Wycliffe),Wycliffe,New Testament,Mark,3,19,"and Symount Cananee, and Judas Scarioth, that bitraiede hym."
Mark 3.20 (Wycliffe),Wycliffe,New Testament,Mark,3,20,"And thei camen to an hous, and the puple cam togidere eftsoone, so that thei miyten not ete breed."
Mark 3.21 (Wycliffe),Wycliffe,New Testament,Mark,3,21,"And whanne his kynnysmen hadden herd, thei wenten out to holde him; for thei seiden, that he is turned in to woodnesse."
Mark 3.22 (Wycliffe),Wycliffe,New Testament,Mark,3,22,"And the scribis that camen doun fro Jerusalem, seiden, That he hath Belsabub, and that in the prince of deuelis he castith out fendis."
Mark 3.23 (Wycliffe),Wycliffe,New Testament,Mark,3,23,"And he clepide hem togidir, and he seide to hem in parablis, Hou may Sathanas caste out Sathanas?"
Mark 3.24 (Wycliffe),Wycliffe,New Testament,Mark,3,24,"And if a rewme be departid ayens it silf, thilke rewme may not stonde."
Mark 3.25 (Wycliffe),Wycliffe,New Testament,Mark,3,25,"And if an hous be disparpoilid on it silf, thilke hous may not stonde."
Mark 3.26 (Wycliffe),Wycliffe,New Testament,Mark,3,26,"And if Sathanas hath risun ayens hym silf, he is departid, and he schal not mowe stonde, but hath an ende."
Mark 3.27 (Wycliffe),Wycliffe,New Testament,Mark,3,27,"No man may go in to a stronge mannus hous, and take awey hise vessels, but he bynde first the stronge man, and thanne he schal spoile his hous."
Mark 3.28 (Wycliffe),Wycliffe,New Testament,Mark,3,28,"Treuli Y seie to you, that alle synnes and blasfemyes, bi whiche thei han blasfemed, schulen be foryouun to the sones of men."
Mark 3.29 (Wycliffe),Wycliffe,New Testament,Mark,3,29,"But he that blasfemeth ayens the Hooli Goost, hath not remissioun in to with outen ende, but he schal be gilty of euerlastynge trespas."
Mark 3.30 (Wycliffe),Wycliffe,New Testament,Mark,3,30,"For thei seiden, He hath an vnclene spirit."
Mark 3.31 (Wycliffe),Wycliffe,New Testament,Mark,3,31,"And his modir and britheren camen, and thei stoden withoutforth, and senten to hym, and clepiden hym."
Mark 3.32 (Wycliffe),Wycliffe,New Testament,Mark,3,32,"And the puple sat aboute hym; and thei seien to hym, Lo! thi modir and thi britheren with outforth seken thee."
Mark 3.33 (Wycliffe),Wycliffe,New Testament,Mark,3,33,"And he answeride to hem, and seide, Who is my modir and my britheren?"
Mark 3.34 (Wycliffe),Wycliffe,New Testament,Mark,3,34,"And he bihelde thilke that saten aboute hym, and seide, Lo! my modir and my britheren."
Mark 3.35 (Wycliffe),Wycliffe,New Testament,Mark,3,35,"For who that doith the wille of God, he is my brothir, and my sistir, and modir."
Mark 4.1 (Wycliffe),Wycliffe,New Testament,Mark,4,1,"And eft Jhesus bigan to teche at the see; and myche puple was gaderid to hym, so that he wente in to a boot, and sat in the see, and al the puple was aboute the see on the loond."
Mark 4.2 (Wycliffe),Wycliffe,New Testament,Mark,4,2,"And he tauyte hem in parablis many thingis. And he seide to hem in his techyng,"
Mark 4.3 (Wycliffe),Wycliffe,New Testament,Mark,4,3,Here ye. Lo! a man sowynge goith out to sowe.
Mark 4.4 (Wycliffe),Wycliffe,New Testament,Mark,4,4,"And the while he sowith, summe seed felde aboute the weie, and briddis of heuene camen, and eeten it."
Mark 4.5 (Wycliffe),Wycliffe,New Testament,Mark,4,5,"Othere felde doun on stony places, where it had not myche erthe; and anoon it spronge vp, for it had not depnesse of erthe."
Mark 4.6 (Wycliffe),Wycliffe,New Testament,Mark,4,6,"And whanne the sunne roos vp, it welewide for heete, and it driede vp, for it hadde no roote."
Mark 4.7 (Wycliffe),Wycliffe,New Testament,Mark,4,7,"And othere felde doun in to thornes, and thornes sprongen vp, and strangliden it, and it yaf not fruyt."
Mark 4.8 (Wycliffe),Wycliffe,New Testament,Mark,4,8,"And other felde doun in to good loond, and yaf fruyt, springynge vp, and wexynge; and oon brouyte thretti foold, and oon sixti fold, and oon an hundrid fold."
Mark 4.9 (Wycliffe),Wycliffe,New Testament,Mark,4,9,"And he seide, He that hath eeris of heryng, here he."
Mark 4.10 (Wycliffe),Wycliffe,New Testament,Mark,4,10,"And whanne he was bi hym silf, tho twelue that weren with hym axiden hym to expowne the parable."
Mark 4.11 (Wycliffe),Wycliffe,New Testament,Mark,4,11,"And he seide to hem, To you it is youun to knowe the priuete of the kyngdom of God. But to hem that ben with outforth, alle thingis be maad in parablis, that thei seynge se,"
Mark 4.12 (Wycliffe),Wycliffe,New Testament,Mark,4,12,"and se not, and thei herynge here and vnderstonde not; lest sum tyme thei be conuertid, and synnes be foryouun to hem."
Mark 4.13 (Wycliffe),Wycliffe,New Testament,Mark,4,13,"And he seide to hem, Knowe not ye this parable? and hou ye schulen knowe alle parablis?"
Mark 4.14 (Wycliffe),Wycliffe,New Testament,Mark,4,14,"He that sowith, sowith a word."
Mark 4.15 (Wycliffe),Wycliffe,New Testament,Mark,4,15,"But these it ben that ben aboute the weie, where the word is sowun; and whanne thei han herd, anoon cometh Satanas, and takith awei the word that is sowun in her hertis."
Mark 4.16 (Wycliffe),Wycliffe,New Testament,Mark,4,16,"And in lijk maner ben these that ben sowun on stony placis, whiche whanne thei han herd the word, anoon thei taken it with ioye;"
Mark 4.17 (Wycliffe),Wycliffe,New Testament,Mark,4,17,"and thei han not roote in hem silf, but thei ben lastynge a litil tyme; aftirward whanne tribulacioun risith, and persecucioun for the word, anoon thei ben sclaundrid."
Mark 4.18 (Wycliffe),Wycliffe,New Testament,Mark,4,18,"And ther ben othir that ben sowun in thornes; these it ben that heren the word,"
Mark 4.19 (Wycliffe),Wycliffe,New Testament,Mark,4,19,"and disese of the world, and disseit of ritchessis, and othir charge of coueytise entrith, and stranglith the word, and it is maad with out fruyt."
Mark 4.20 (Wycliffe),Wycliffe,New Testament,Mark,4,20,"And these it ben that ben sowun on good lond, whiche heren the word, and taken, and maken fruyt, oon thritti fold, oon sixti fold, and oon an hundrid fold."
Mark 4.21 (Wycliffe),Wycliffe,New Testament,Mark,4,21,"And he seide to hem, Wher a lanterne cometh, that it be put vndur a buschel, or vndur a bed? nay, but that it be put on a candilstike?"
Mark 4.22 (Wycliffe),Wycliffe,New Testament,Mark,4,22,"Ther is no thing hid, that schal not be maad opyn; nethir ony thing is pryuey, that schal not come in to opyn."
Mark 4.23 (Wycliffe),Wycliffe,New Testament,Mark,4,23,"If ony man haue eeris of heryng, here he."
Mark 4.24 (Wycliffe),Wycliffe,New Testament,Mark,4,24,"And he seide to hem, Se ye what ye heren. In what mesure ye meten, it schal be metun to you ayen, and be cast to you."
Mark 4.25 (Wycliffe),Wycliffe,New Testament,Mark,4,25,"For it schal be youun to hym that hath, and it schal be takun awei fro him that hath not, also that that he hath."
Mark 4.26 (Wycliffe),Wycliffe,New Testament,Mark,4,26,"And he seide, So the kingdom of God is, as if a man caste seede in to the erthe,"
Mark 4.27 (Wycliffe),Wycliffe,New Testament,Mark,4,27,"and he sleepe, and it rise up niyt and dai, and brynge forth seede, and wexe faste, while he woot not."
Mark 4.28 (Wycliffe),Wycliffe,New Testament,Mark,4,28,"For the erthe makith fruyt, first the gras, aftirward the ere, and aftir ful fruyt in the ere."
Mark 4.29 (Wycliffe),Wycliffe,New Testament,Mark,4,29,"And whanne of it silf it hath brouyt forth fruyt, anoon he sendith a sikil, for repyng tyme is come."
Mark 4.30 (Wycliffe),Wycliffe,New Testament,Mark,4,30,"And he seide, To what thing schulen we likne the kyngdom of God? or to what parable schulen we comparisoun it?"
Mark 4.31 (Wycliffe),Wycliffe,New Testament,Mark,4,31,"As a corne of seneuei, which whanne it is sowun in the erthe, is lesse than alle seedis that ben in the erthe;"
Mark 4.32 (Wycliffe),Wycliffe,New Testament,Mark,4,32,"and whanne it is sprongun up, it waxith in to a tre, and is maad gretter than alle erbis; and it makith grete braunchis, so that briddis of heuene moun dwelle vndur the schadewe therof."
Mark 4.33 (Wycliffe),Wycliffe,New Testament,Mark,4,33,"And in many suche parablis he spak to hem the word, as thei myyten here;"
Mark 4.34 (Wycliffe),Wycliffe,New Testament,Mark,4,34,and he spak not to hem with out parable. But he expownede to hise disciplis alle thingis bi hemsilf.
Mark 4.35 (Wycliffe),Wycliffe,New Testament,Mark,4,35,"And he seide to hem in that dai, whanne euenyng was come, Passe we ayenward."
Mark 4.36 (Wycliffe),Wycliffe,New Testament,Mark,4,36,"And thei leften the puple, and token hym, so that he was in a boot; and othere bootys weren with hym."
Mark 4.37 (Wycliffe),Wycliffe,New Testament,Mark,4,37,"And a greet storm of wynde was maad, and keste wawis in to the boot, so that the boot was ful."
Mark 4.38 (Wycliffe),Wycliffe,New Testament,Mark,4,38,"And he was in the hyndir part of the boot, and slepte on a pilewe. And thei reisen hym, and seien to hym, Maistir, perteyneth it not to thee, that we perischen?"
Mark 4.39 (Wycliffe),Wycliffe,New Testament,Mark,4,39,"And he roos vp, and manasside the wynde, and seide to the see, Be stille, wexe doumbe. And the wynde ceesside, and greet pesiblenesse was maad."
Mark 4.40 (Wycliffe),Wycliffe,New Testament,Mark,4,40,"And he seide to hem, What dreden ye? Ye han no feith yit?"
Mark 4.41 (Wycliffe),Wycliffe,New Testament,Mark,4,41,"And thei dredden with greet drede, and seiden ech to other, Who, gessist thou, is this? for the wynde and the see obeschen to hym."
Mark 5.1 (Wycliffe),Wycliffe,New Testament,Mark,5,1,And thei camen ouer the see in to the cuntree of Gerasenes.
Mark 5.2 (Wycliffe),Wycliffe,New Testament,Mark,5,2,"And aftir that he was goon out of the boot, anoon a man in an vncleene spirit ran out of birielis to hym."
Mark 5.3 (Wycliffe),Wycliffe,New Testament,Mark,5,3,"Which man hadde an hous in biriels, and nether with cheynes now myyte ony man bynde hym."
Mark 5.4 (Wycliffe),Wycliffe,New Testament,Mark,5,4,"For ofte tymes he was boundun in stockis and chaynes, and he hadde broke the chaynes, and hadde broke the stockis to smale gobetis, and no man myyte make hym tame."
Mark 5.5 (Wycliffe),Wycliffe,New Testament,Mark,5,5,"And euermore, nyyt and dai, in birielis and in hillis, he was criynge and betynge hym silf with stoonus."
Mark 5.6 (Wycliffe),Wycliffe,New Testament,Mark,5,6,"And he siy Jhesus afer, and ran, and worschipide hym."
Mark 5.7 (Wycliffe),Wycliffe,New Testament,Mark,5,7,"And he criede with greet voice, and seide, What to me and to thee, thou Jhesu, the sone of the hiyest God? Y coniure thee bi God, that thou turmente me not."
Mark 5.8 (Wycliffe),Wycliffe,New Testament,Mark,5,8,"And Jhesus seide to hym, Thou vnclene spirit, go out fro the man."
Mark 5.9 (Wycliffe),Wycliffe,New Testament,Mark,5,9,"And Jhesus axide hym, What is thi name? And he seith to hym, A legioun is my name; for we ben many."
Mark 5.10 (Wycliffe),Wycliffe,New Testament,Mark,5,10,"And he preiede Jhesu myche, that he schulde not putte hym out of the cuntrei."
Mark 5.11 (Wycliffe),Wycliffe,New Testament,Mark,5,11,And there was there aboute the hille a greet flok of swyn lesewynge.
Mark 5.12 (Wycliffe),Wycliffe,New Testament,Mark,5,12,"And the spiritis preieden Jhesu, and seiden, Sende vs into the swyn, that we entre in to hem."
Mark 5.13 (Wycliffe),Wycliffe,New Testament,Mark,5,13,"And anoon Jhesus grauntide to hem. And the vnclene spiritis yeden out, and entriden in to the swyn, and with a greet birre the flocke was cast doun in to the see, a twei thousynde, and thei weren dreynt in the see."
Mark 5.14 (Wycliffe),Wycliffe,New Testament,Mark,5,14,"And thei that kepten hem, fledden, and tolden in to the citee, and in to the feeldis; and thei wenten out, to se what was don."
Mark 5.15 (Wycliffe),Wycliffe,New Testament,Mark,5,15,"And thei camen to Jhesu, and sayn hym that hadde be trauelid of the feend, syttynge clothid, and of hool mynde; and thei dredden."
Mark 5.16 (Wycliffe),Wycliffe,New Testament,Mark,5,16,"And thei that saien, hou it was don to hym that hadde a feend, and of the swyne, telden to hem."
Mark 5.17 (Wycliffe),Wycliffe,New Testament,Mark,5,17,"And thei bigunnen to preie hym, that he schulde go a wei fro her coostis."
Mark 5.18 (Wycliffe),Wycliffe,New Testament,Mark,5,18,"And whanne he yede up in to a boot, he that was trauelid of the deuel, bigan to preie hym, that he schulde be with hym."
Mark 5.19 (Wycliffe),Wycliffe,New Testament,Mark,5,19,"But Jhesus resseyuede hym not, but seide to hym, Go thou in to thin hous to thine, and telle to hem, hou grete thingis the Lord hath don to thee, and hadde merci of thee."
Mark 5.20 (Wycliffe),Wycliffe,New Testament,Mark,5,20,"And he wente forth, and bigan to preche in Decapoli, hou grete thingis Jhesus hadde don to hym; and alle men wondriden."
Mark 5.21 (Wycliffe),Wycliffe,New Testament,Mark,5,21,"And whanne Jhesus hadde gon vp in to the boot eftsoone ouer the see, myche puple cam togidere to him, and was aboute the see."
Mark 5.22 (Wycliffe),Wycliffe,New Testament,Mark,5,22,"And oon of the princis of synagogis, bi name Jayrus, cam, and siy hym, and felde doun at hise feet,"
Mark 5.23 (Wycliffe),Wycliffe,New Testament,Mark,5,23,"and preyede hym myche, and seide, My douyter is nyy deed; come thou, putte thin hoond on her, that sche be saaf, and lyue."
Mark 5.24 (Wycliffe),Wycliffe,New Testament,Mark,5,24,"And he wente forth with hym, and myche puple suede hym, and thruste hym."
Mark 5.25 (Wycliffe),Wycliffe,New Testament,Mark,5,25,"And a womman hadde ben in the blodi fluxe twelue yeer,"
Mark 5.26 (Wycliffe),Wycliffe,New Testament,Mark,5,26,"and hadde resseyued many thingis of ful many lechis, and hadde spendid al hir good, and was nothing amendid, but was rather the wors, whanne sche hadde herd of Jhesu,"
Mark 5.27 (Wycliffe),Wycliffe,New Testament,Mark,5,27,"sche cam among the puple bihynde, and touchide his cloth."
Mark 5.28 (Wycliffe),Wycliffe,New Testament,Mark,5,28,"For sche seide, That if Y touche yhe his cloth, Y schal be saaf."
Mark 5.29 (Wycliffe),Wycliffe,New Testament,Mark,5,29,"And anoon the welle of hir blood was dried vp, and sche felide in bodi that sche was heelid of the siknesse."
Mark 5.30 (Wycliffe),Wycliffe,New Testament,Mark,5,30,"And anoon Jhesus knewe in hym silf the vertu that was goon out of hym, and turnede to the puple, and seide, Who touchide my clothis?"
Mark 5.31 (Wycliffe),Wycliffe,New Testament,Mark,5,31,"And hise disciplis seiden to hym, Thou seest the puple thristynge thee, and seist, Who touchide me?"
Mark 5.32 (Wycliffe),Wycliffe,New Testament,Mark,5,32,And Jhesus lokide aboute to se hir that hadde don this thing.
Mark 5.33 (Wycliffe),Wycliffe,New Testament,Mark,5,33,"And the womman dredde, and quakide, witynge that it was doon in hir, and cam, and felde doun bifor hym, and seide to hym al the treuthe."
Mark 5.34 (Wycliffe),Wycliffe,New Testament,Mark,5,34,"And Jhesus seide to hyr, Douytir, thi feith hath maad thee saaf; go in pees, and he thou hool of thi sijknesse."
Mark 5.35 (Wycliffe),Wycliffe,New Testament,Mark,5,35,"Yit while he spak, messangeris camen to the prince of the synagoge, and seien, Thi douytir is deed; what traueilist thou the maistir ferther?"
Mark 5.36 (Wycliffe),Wycliffe,New Testament,Mark,5,36,"But whanne the word was herd that was seid, Jhesus seide to the prince of the synagoge, Nyle thou drede, oonli bileue thou."
Mark 5.37 (Wycliffe),Wycliffe,New Testament,Mark,5,37,"And he took no man to sue hym, but Petir, and James, and Joon, the brother of James."
Mark 5.38 (Wycliffe),Wycliffe,New Testament,Mark,5,38,"And thei camen in to the hous of the prince of the synagoge. And he saie noyse, and men wepynge and weilynge myche."
Mark 5.39 (Wycliffe),Wycliffe,New Testament,Mark,5,39,"And he yede ynne, and seide to hem, What ben ye troublid, and wepen? The damesel is not deed, but slepith."
Mark 5.40 (Wycliffe),Wycliffe,New Testament,Mark,5,40,"And thei scorneden hym. But whanne alle weren put out, he takith the fadir and the modir of the damesel, and hem that weren with hym, and thei entren, where the damysel laye."
Mark 5.41 (Wycliffe),Wycliffe,New Testament,Mark,5,41,"And he helde the hoond of the damesel, and seide to hir, Tabita, cumy, that is to seie, Damysel, Y seie to thee, arise."
Mark 5.42 (Wycliffe),Wycliffe,New Testament,Mark,5,42,"And anoon the damysel roos, and walkide; and sche was of twelue yeer. And thei weren abaischid with a greet stonying. And he comaundide to hem greetli, that no man schulde wite it."
Mark 5.43 (Wycliffe),Wycliffe,New Testament,Mark,5,43,And he comaundide to yyue hir mete.
Mark 6.1 (Wycliffe),Wycliffe,New Testament,Mark,6,1,"And he yede out fro thennus, and wente in to his owne cuntre; and hise disciplis folewiden him."
Mark 6.2 (Wycliffe),Wycliffe,New Testament,Mark,6,2,"And whanne the sabat was come, Jhesus bigan to teche in a synagoge. And many herden, and wondriden in his techyng, and seiden, Of whennus to this alle these thingis? and what is the wisdom that is youun to hym, and siche vertues whiche ben maad bi hise hondis?"
Mark 6.3 (Wycliffe),Wycliffe,New Testament,Mark,6,3,"Whether this is not a carpenter, the sone of Marie, the brother of James and of Joseph and of Judas and of Symount? whether hise sistris ben not here with vs? And thei weren sclaundrid in hym."
Mark 6.4 (Wycliffe),Wycliffe,New Testament,Mark,6,4,"And Jhesus seide to hem, That a profete is not without onoure, but in his owne cuntrey, and among his kynne, and in his hous."
Mark 6.5 (Wycliffe),Wycliffe,New Testament,Mark,6,5,"And he myyte not do there ony vertu, saue that he helide a fewe sijk men, leiynge on hem hise hoondis."
Mark 6.6 (Wycliffe),Wycliffe,New Testament,Mark,6,6,"And he wondride for the vnbileue of hem. And he wente aboute casteles on ech side, and tauyte."
Mark 6.7 (Wycliffe),Wycliffe,New Testament,Mark,6,7,"And he clepide togidere twelue, and bigan to sende hem bi two togidere; and yaf to hem power of vnclene spiritis,"
Mark 6.8 (Wycliffe),Wycliffe,New Testament,Mark,6,8,"and comaundide hem, that thei schulde not take ony thing in the weie, but a yerde oneli, not a scrippe, ne breed, nether money in the girdil,"
Mark 6.9 (Wycliffe),Wycliffe,New Testament,Mark,6,9,"but schod with sandalies, and that thei schulden not be clothid with twei cootis."
Mark 6.10 (Wycliffe),Wycliffe,New Testament,Mark,6,10,"And he seide to hem, Whidur euer ye entren in to an hous, dwelle ye there, til ye goon out fro thennus."
Mark 6.11 (Wycliffe),Wycliffe,New Testament,Mark,6,11,"And who euer resseyueth you not, ne herith you, go ye out fro thennus, and schake awei the powdir fro youre feet, in to witnessyng to hem."
Mark 6.12 (Wycliffe),Wycliffe,New Testament,Mark,6,12,"And thei yeden forth, and prechiden, that men schulden do penaunce."
Mark 6.13 (Wycliffe),Wycliffe,New Testament,Mark,6,13,"And thei castiden out many feendis, and anoyntiden with oyle many sijk men, and thei weren heelid."
Mark 6.14 (Wycliffe),Wycliffe,New Testament,Mark,6,14,"And kyng Eroude herde, for his name was maad opyn, and seide, That Joon Baptist hath risen ayen fro deeth, and therfor vertues worchen in hym."
Mark 6.15 (Wycliffe),Wycliffe,New Testament,Mark,6,15,"Othir seiden, That it is Helie; but othir seiden, That it is a profete, as oon of profetis."
Mark 6.16 (Wycliffe),Wycliffe,New Testament,Mark,6,16,"And whanne this thing was herd, Eroude seide, This Joon, whom Y haue biheedide, is risun ayen fro deeth."
Mark 6.17 (Wycliffe),Wycliffe,New Testament,Mark,6,17,"For thilke Eroude sente, and helde Joon, and boond hym in to prisoun, for Erodias, the wijf of Filip, his brothir; for he hadde weddid hir."
Mark 6.18 (Wycliffe),Wycliffe,New Testament,Mark,6,18,"For Joon seide to Eroude, It is not leueful to thee, to haue the wijf of thi brothir."
Mark 6.19 (Wycliffe),Wycliffe,New Testament,Mark,6,19,"And Erodias leide aspies to hym, and wolde sle hym, and myyte not."
Mark 6.20 (Wycliffe),Wycliffe,New Testament,Mark,6,20,"And Eroude dredde Joon, and knewe hym a iust man and hooli, and kepte hym. And Eroude herde hym, and he dide many thingis, and gladli herde hym."
Mark 6.21 (Wycliffe),Wycliffe,New Testament,Mark,6,21,"And whanne a couenable dai was fallun, Eroude in his birthdai made a soper to the princis, and tribunes, and to the grettest of Galilee."
Mark 6.22 (Wycliffe),Wycliffe,New Testament,Mark,6,22,"And whanne the douyter of thilke Erodias was comun ynne, and daunside, and pleside to Eroude, and also to men that saten at the mete, the kyng seide to the damysel, Axe thou of me what thou wolt, and Y schal yyue to thee."
Mark 6.23 (Wycliffe),Wycliffe,New Testament,Mark,6,23,"And he swore to hir, That what euer thou axe, Y schal yyue to thee, thouy it be half my kyngdom."
Mark 6.24 (Wycliffe),Wycliffe,New Testament,Mark,6,24,"And whanne sche hadde goon out, sche seide to hir modir, What schal Y axe? And sche seide, The heed of Joon Baptist."
Mark 6.25 (Wycliffe),Wycliffe,New Testament,Mark,6,25,"And whanne sche was comun ynne anoon with haast to the kyng, sche axide, and seide, Y wole that anoon thou yyue to me in a dische the heed of Joon Baptist."
Mark 6.26 (Wycliffe),Wycliffe,New Testament,Mark,6,26,"And the kyng was sori for the ooth, and for men that saten togidere at the meete he wolde not make hir sori;"
Mark 6.27 (Wycliffe),Wycliffe,New Testament,Mark,6,27,"but sente a manqueller and comaundide, that Joones heed were brouyt in a dissche. And he bihedide hym in the prisoun,"
Mark 6.28 (Wycliffe),Wycliffe,New Testament,Mark,6,28,"and brouyte his heed in a disch, and yaf it to the damysel, and the damysel yaf to hir modir."
Mark 6.29 (Wycliffe),Wycliffe,New Testament,Mark,6,29,"And whanne this thing was herd, hise disciplis camen, and token his bodi, and leiden it in a biriel."
Mark 6.30 (Wycliffe),Wycliffe,New Testament,Mark,6,30,"And the apostlis camen togidere to Jhesu, and telden to hym alle thingis, that thei hadden don, and tauyt."
Mark 6.31 (Wycliffe),Wycliffe,New Testament,Mark,6,31,"And he seide to hem, Come ye bi you silf in to a desert place; and reste ye a litil. For there were many that camen, and wenten ayen, and thei hadden not space to ete."
Mark 6.32 (Wycliffe),Wycliffe,New Testament,Mark,6,32,"And thei yeden in to a boot, and wenten in to a desert place bi hem silf."
Mark 6.33 (Wycliffe),Wycliffe,New Testament,Mark,6,33,"And thei sayn hem go awei, and many knewen, and thei wenten afoote fro alle citees, and runnen thidur, and camen bifor hem."
Mark 6.34 (Wycliffe),Wycliffe,New Testament,Mark,6,34,"And Jhesus yede out, and saiy myche puple, and hadde reuth on hem, for thei weren as scheep not hauynge a scheepherd. And he bigan to teche hem many thingis."
Mark 6.35 (Wycliffe),Wycliffe,New Testament,Mark,6,35,"And whanne it was forth daies, hise disciplis camen, and seiden, This is a desert place, and the tyme is now passid;"
Mark 6.36 (Wycliffe),Wycliffe,New Testament,Mark,6,36,"lete hem go in to the nexte townes and villagis, to bie hem meete to ete."
Mark 6.37 (Wycliffe),Wycliffe,New Testament,Mark,6,37,"And he answeride, and seide to hem, Yyue ye to hem to ete. And thei seiden to hym, Go we, and bie we looues with two hundrid pens, and we schulen yyue to hem to ete."
Mark 6.38 (Wycliffe),Wycliffe,New Testament,Mark,6,38,"And he seith to hem, Hou many looues han ye? Go ye, and se. And whanne thei hadden knowe, thei seien, Fyue, and two fischis."
Mark 6.39 (Wycliffe),Wycliffe,New Testament,Mark,6,39,"And he comaundide to hem, that thei schulden make alle men sitte to mete bi cumpanyes, on greene heye."
Mark 6.40 (Wycliffe),Wycliffe,New Testament,Mark,6,40,"And thei saten doun bi parties, bi hundridis, and bi fifties."
Mark 6.41 (Wycliffe),Wycliffe,New Testament,Mark,6,41,"And whanne he hadde take the fyue looues, and twei fischis, he biheelde in to heuene, and blesside, and brak looues, and yaf to hise disciplis, that thei schulden sette bifor hem. And he departide twei fischis to alle;"
Mark 6.42 (Wycliffe),Wycliffe,New Testament,Mark,6,42,"and alle eeten, and weren fulfillid."
Mark 6.43 (Wycliffe),Wycliffe,New Testament,Mark,6,43,"And thei token the relifs of brokun metis, twelue cofyns ful, and of the fischis."
Mark 6.44 (Wycliffe),Wycliffe,New Testament,Mark,6,44,"And thei that eeten, weren fyue thousynde of men."
Mark 6.45 (Wycliffe),Wycliffe,New Testament,Mark,6,45,"And anoon he maad hise disciplis to go up in to a boot, to passe bifor hym ouer the se to Bethsaida, the while he lefte the puple."
Mark 6.46 (Wycliffe),Wycliffe,New Testament,Mark,6,46,"And whanne he hadde left hem, he wente in to an hille, to preye."
Mark 6.47 (Wycliffe),Wycliffe,New Testament,Mark,6,47,"And whanne it was euen, the boot was in the myddil of the see, and he aloone in the loond;"
Mark 6.48 (Wycliffe),Wycliffe,New Testament,Mark,6,48,"and he say hem trauelynge in rowyng; for the wynde was contrarie to hem. And aboute the fourthe wakynge of the nyyt, he wandride on the see, and cam to hem, and wolde passe hem."
Mark 6.49 (Wycliffe),Wycliffe,New Testament,Mark,6,49,"And as thei sayn hym wandrynge on the see, thei gessiden that it weren a fantum, and crieden out;"
Mark 6.50 (Wycliffe),Wycliffe,New Testament,Mark,6,50,"for alle sayn hym, and thei weren afraied. And anoon he spak with hem, and seide to hem, Triste ye, Y am; nyle ye drede."
Mark 6.51 (Wycliffe),Wycliffe,New Testament,Mark,6,51,"And he cam vp to hem in to the boot, and the wynde ceesside. And thei wondriden more with ynne hem silf;"
Mark 6.52 (Wycliffe),Wycliffe,New Testament,Mark,6,52,for thei vndurstoden not of the looues; for her herte was blyndid.
Mark 6.53 (Wycliffe),Wycliffe,New Testament,Mark,6,53,"And whanne thei weren passid ouer the see, thei camen in to the lond of Genasareth, and settiden to loond."
Mark 6.54 (Wycliffe),Wycliffe,New Testament,Mark,6,54,"And whanne thei weren gon out of the boot, anoon thei knewen hym."
Mark 6.55 (Wycliffe),Wycliffe,New Testament,Mark,6,55,"And thei ranne thorou al that cuntre, and bigunnen to brynge sijk men in beddis on eche side, where thei herden that he was."
Mark 6.56 (Wycliffe),Wycliffe,New Testament,Mark,6,56,"And whidur euer he entride in to villagis, ethir in to townes, or in to citees, thei setten sijk men in stretis, and preiden hym, that thei schulden touche namely the hemme of his cloth; and hou many that touchiden hym, weren maad saaf."
Mark 7.1 (Wycliffe),Wycliffe,New Testament,Mark,7,1,And the Farisees and summe of the scribis camen fro Jerusalem togidir to hym.
Mark 7.2 (Wycliffe),Wycliffe,New Testament,Mark,7,2,"And whanne thei hadden seen summe of hise disciplis ete breed with vnwaisschen hoondis, thei blameden."
Mark 7.3 (Wycliffe),Wycliffe,New Testament,Mark,7,3,"The Farisees and alle the Jewis eten not, but thei waisschen ofte her hoondis, holdynge the tradiciouns of eldere men."
Mark 7.4 (Wycliffe),Wycliffe,New Testament,Mark,7,4,"And whanne thei turnen ayen fro chepyng, thei eten not, but thei ben waisschen; and many other thingis ben, that ben taken to hem to kepe, wasschyngis of cuppis, and of watir vessels, and of vessels of bras, and of beddis."
Mark 7.5 (Wycliffe),Wycliffe,New Testament,Mark,7,5,"And Farisees and scribis axiden hym, and seiden, Whi gon not thi disciplis aftir the tradicioun of eldere men, but with vnwasschen hondis thei eten breed?"
Mark 7.6 (Wycliffe),Wycliffe,New Testament,Mark,7,6,"And he answeride, and seide to hem, Ysaie prophesiede wel of you, ypocritis, as it is writun, This puple worschipith me with lippis, but her herte is fer fro me;"
Mark 7.7 (Wycliffe),Wycliffe,New Testament,Mark,7,7,"and in veyn thei worschipen me, techinge the doctrines and the heestis of men."
Mark 7.8 (Wycliffe),Wycliffe,New Testament,Mark,7,8,"For ye leeuen the maundement of God, and holden the tradiciouns of men, wasschyngis of watir vessels, and of cuppis; and many othir thingis lijk to these ye doon."
Mark 7.9 (Wycliffe),Wycliffe,New Testament,Mark,7,9,"And he seide to hem, Wel ye han maad the maundement of God voide, to kepe youre tradicioun."
Mark 7.10 (Wycliffe),Wycliffe,New Testament,Mark,7,10,"For Moyses seide, Worschipe thi fadir and thi modir; and he that cursith fadir or modir, die he by deeth."
Mark 7.11 (Wycliffe),Wycliffe,New Testament,Mark,7,11,"But ye seien, If a man seie to fadir or modir, Corban, that is, What euer yifte is of me, it schal profite to thee;"
Mark 7.12 (Wycliffe),Wycliffe,New Testament,Mark,7,12,"and ouer ye suffren not hym do ony thing to fadir or modir,"
Mark 7.13 (Wycliffe),Wycliffe,New Testament,Mark,7,13,"and ye breken the word of God bi youre tradicioun, that ye han youun; and ye don many suche thingis."
Mark 7.14 (Wycliffe),Wycliffe,New Testament,Mark,7,14,"And he eftsoone clepide the puple, and seide to hem, Ye alle here me, and vndurstonde."
Mark 7.15 (Wycliffe),Wycliffe,New Testament,Mark,7,15,"No thing that is withouten a man, that entrith in to hym, may defoule him; but tho thingis that comen forth of a man, tho it ben that defoulen a man."
Mark 7.16 (Wycliffe),Wycliffe,New Testament,Mark,7,16,"If ony man haue eeris of hering, here he."
Mark 7.17 (Wycliffe),Wycliffe,New Testament,Mark,7,17,"And whanne he was entrid in to an hous, fro the puple, hise disciplis axiden hym the parable."
Mark 7.18 (Wycliffe),Wycliffe,New Testament,Mark,7,18,"And he seide to hem, Ye ben vnwise also. Vndurstonde ye not, that al thing without forth that entreth in to a man, may not defoule hym?"
Mark 7.19 (Wycliffe),Wycliffe,New Testament,Mark,7,19,"for it hath not entrid in to his herte, but in to the wombe, and bynethe it goith out, purgynge alle metis."
Mark 7.20 (Wycliffe),Wycliffe,New Testament,Mark,7,20,"But he seide, The thingis that gon out of a man, tho defoulen a man."
Mark 7.21 (Wycliffe),Wycliffe,New Testament,Mark,7,21,"For fro with ynne, of the herte of men comen forth yuel thouytis, auowtries,"
Mark 7.22 (Wycliffe),Wycliffe,New Testament,Mark,7,22,"fornycaciouns, mansleyingis, theftis, auaricis, wickidnessis, gile, vnchastite, yuel iye, blasfemyes, pride, foli."
Mark 7.23 (Wycliffe),Wycliffe,New Testament,Mark,7,23,"Alle these yuels comen forth fro with ynne, and defoulen a man."
Mark 7.24 (Wycliffe),Wycliffe,New Testament,Mark,7,24,"And Jhesus roos vp fro thennus, and wente in to the coostis of Tyre and of Sidon. And he yede in to an hous, and wolde that no man wiste; and he myyte not be hid."
Mark 7.25 (Wycliffe),Wycliffe,New Testament,Mark,7,25,"For a womman, anoon as sche herd of hym, whos douytir hadde an vnclene spirit, entride, and fel doun at hise feet."
Mark 7.26 (Wycliffe),Wycliffe,New Testament,Mark,7,26,"And the womman was hethen, of the generacioun of Sirofenyce. And sche preiede hym, that he wolde caste out a deuel fro hir douyter."
Mark 7.27 (Wycliffe),Wycliffe,New Testament,Mark,7,27,"And he seide to hir, Suffre thou, that the children be fulfillid first; for it is not good to take the breed of children, and yyue to houndis."
Mark 7.28 (Wycliffe),Wycliffe,New Testament,Mark,7,28,"And sche answeride, and seide to him, Yis, Lord; for litil whelpis eten vndur the bord, of the crummes of children."
Mark 7.29 (Wycliffe),Wycliffe,New Testament,Mark,7,29,"And Jhesus seide to hir, Go thou, for this word the feend wente out of thi douytir."
Mark 7.30 (Wycliffe),Wycliffe,New Testament,Mark,7,30,"And whanne sche was gon in to hir hous home, sche foonde the damysel ligynge on the bed, and the deuel gon out fro hir."
Mark 7.31 (Wycliffe),Wycliffe,New Testament,Mark,7,31,"And eftsoones Jhesus yede out fro the coostis of Tire, and cam thorou Sidon to the see of Galilee, bitwixe the myddil of the coostis of Decapoleos."
Mark 7.32 (Wycliffe),Wycliffe,New Testament,Mark,7,32,"And thei bryngen to hym a man deef and doumbe, and preieden hym to leye his hoond on hym."
Mark 7.33 (Wycliffe),Wycliffe,New Testament,Mark,7,33,"And he took hym asidis fro the puple, and puttide hise fyngris in to hise eris; and he spetide, and touchide his tonge."
Mark 7.34 (Wycliffe),Wycliffe,New Testament,Mark,7,34,"And he bihelde in to heuene, and sorewide with ynne, and seide, Effeta, that is, Be thou openyd."
Mark 7.35 (Wycliffe),Wycliffe,New Testament,Mark,7,35,"And anoon hise eris weren openyd, and the boond of his tunge was vnboundun, and he spak riytli."
Mark 7.36 (Wycliffe),Wycliffe,New Testament,Mark,7,36,"And he comaundide to hem, that thei schulden seie to no man; but hou myche he comaundide to hem, so myche more thei prechiden,"
Mark 7.37 (Wycliffe),Wycliffe,New Testament,Mark,7,37,"and bi so myche more thei wondriden, and seiden, He dide wel alle thingis, and he made deef men to here, and doumbe men to speke."
Mark 8.1 (Wycliffe),Wycliffe,New Testament,Mark,8,1,"In tho daies eft, whanne myche puple was with Jhesu, and hadden not what thei schulden ete, whanne hise disciplis weren clepid togidir,"
Mark 8.2 (Wycliffe),Wycliffe,New Testament,Mark,8,2,"he seide to hem, I haue reuth on the puple, for lo! now the thridde dai thei abiden me, and han not what to ete;"
Mark 8.3 (Wycliffe),Wycliffe,New Testament,Mark,8,3,"and if Y leeue hem fastynge in to her hous, thei schulen faile in the weie; for summe of hem camen fro fer."
Mark 8.4 (Wycliffe),Wycliffe,New Testament,Mark,8,4,"And hise disciplis answerden to hym, Wherof schal a man mowe fille hem with looues here in wildirnesse?"
Mark 8.5 (Wycliffe),Wycliffe,New Testament,Mark,8,5,"And he axide hem, Hou many looues han ye?"
Mark 8.6 (Wycliffe),Wycliffe,New Testament,Mark,8,6,"Whiche seiden, Seuene. And he comaundide the puple to sitte doun on the erthe. And he took the seuene looues, and dide thankyngis, and brak, and yaf to hise disciplis, that thei schulden sette forth. And thei settiden forth to the puple."
Mark 8.7 (Wycliffe),Wycliffe,New Testament,Mark,8,7,"And thei hadden a few smale fischis; and he blesside hem, and comaundide, that thei weren sette forth."
Mark 8.8 (Wycliffe),Wycliffe,New Testament,Mark,8,8,"And thei eten, and weren fulfillid; and thei token vp that that lefte of relifs, seuene lepis."
Mark 8.9 (Wycliffe),Wycliffe,New Testament,Mark,8,9,"And thei that eeten, weren as foure thousynde of men; and he lefte hem."
Mark 8.10 (Wycliffe),Wycliffe,New Testament,Mark,8,10,"And anoon he wente vp in to a boot, with hise disciplis, and cam in to the coostis of Dalmamytha."
Mark 8.11 (Wycliffe),Wycliffe,New Testament,Mark,8,11,"And the Farisees wenten out, and bigunnen to dispuyte with hym, and axiden a tokne of hym fro heuene, and temptiden hym."
Mark 8.12 (Wycliffe),Wycliffe,New Testament,Mark,8,12,"And he sorewynge with ynne in spirit, seide, What sekith this generacioun a tokne? Treuli Y seie to you, a tokene schal not be youun to this generacioun."
Mark 8.13 (Wycliffe),Wycliffe,New Testament,Mark,8,13,"And he lefte hem, and wente vp eftsoone in to a boot, and wente ouer the see."
Mark 8.14 (Wycliffe),Wycliffe,New Testament,Mark,8,14,"And thei foryaten to take breed, and thei hadden not with hem but o loof in the boot."
Mark 8.15 (Wycliffe),Wycliffe,New Testament,Mark,8,15,"And he comaundide hem, and seide, Se ye, and be war of the sowre dowy of Farisees, and of the sowrdowy of Eroude."
Mark 8.16 (Wycliffe),Wycliffe,New Testament,Mark,8,16,"And thei thouyten, and seiden oon to anothir, For we han not looues."
Mark 8.17 (Wycliffe),Wycliffe,New Testament,Mark,8,17,"And whanne this thing was knowun, Jhesus seide to hem, What thenken ye, for ye han not looues? Yit ye knowun not, ne vndurstonden; yit ye han youre herte blyndid."
Mark 8.18 (Wycliffe),Wycliffe,New Testament,Mark,8,18,"Ye hauynge iyen, seen not, and ye hauynge eeris, heren not; nethir ye han mynde,"
Mark 8.19 (Wycliffe),Wycliffe,New Testament,Mark,8,19,"whanne Y brak fyue looues among fyue thousynde, and hou many cofynes ful of brokun meete ye tokun vp? Thei seien to hym, Twelue."
Mark 8.20 (Wycliffe),Wycliffe,New Testament,Mark,8,20,"Whanne also seuene looues among foure thousynde of men, hou many lepis of brokun mete tokun ye vp?"
Mark 8.21 (Wycliffe),Wycliffe,New Testament,Mark,8,21,"And thei seien to hym, Seuene. And he seide to hem, Hou vndurstonden ye not yit?"
Mark 8.22 (Wycliffe),Wycliffe,New Testament,Mark,8,22,"And thei camen to Bethsaida, and thei bryngen to hym a blynde man, and thei preieden hym, that he schulde touche hym."
Mark 8.23 (Wycliffe),Wycliffe,New Testament,Mark,8,23,"And whanne he hadde take the blynde mannus hoond, he ledde hym out of the street, and spete in to hise iyen, and sette hise hoondis on hym; and he axide hym, if he saye ony thing."
Mark 8.24 (Wycliffe),Wycliffe,New Testament,Mark,8,24,"And he bihelde, and seide, Y se men as trees walkynge."
Mark 8.25 (Wycliffe),Wycliffe,New Testament,Mark,8,25,"Aftirward eftsoones he sette hise hondis on hise iyen, and he bigan to see, and he was restorid, so that he saiy cleerli alle thingis."
Mark 8.26 (Wycliffe),Wycliffe,New Testament,Mark,8,26,"And he sente hym in to his hous, and seide, Go in to thin hous; and if thou goist in to the streete, seie to no man."
Mark 8.27 (Wycliffe),Wycliffe,New Testament,Mark,8,27,"And Jhesus entride and hise disciplis in to the castels of Cesarye of Philip. And in the weie he axide hise disciplis, and seide to hem, Whom seien men that Y am?"
Mark 8.28 (Wycliffe),Wycliffe,New Testament,Mark,8,28,"Whiche answeriden to hym, and seiden, Summen seien, Joon Baptist; other seien, Heli; and other seien, as oon of the prophetis."
Mark 8.29 (Wycliffe),Wycliffe,New Testament,Mark,8,29,"Thanne he seith to hem, But whom seien ye that Y am? Petre answeride, and seide to hym, Thou art Crist."
Mark 8.30 (Wycliffe),Wycliffe,New Testament,Mark,8,30,"And he chargide hem, that thei schulden not seie of hym to ony man."
Mark 8.31 (Wycliffe),Wycliffe,New Testament,Mark,8,31,"And he bigan to teche hem, that it bihoueth mannus sone to suffre many thingis, and to be repreued of the elder men, and of the hiyest prestis, and the scribis, and to be slayn, and aftir thre dayes, to rise ayen."
Mark 8.32 (Wycliffe),Wycliffe,New Testament,Mark,8,32,"And he spak pleynli the word. And Peter took hym, and bigan to blame hym, and seide, Lord, be thou merciful to thee, for this schal not be."
Mark 8.33 (Wycliffe),Wycliffe,New Testament,Mark,8,33,"And he turnede, and saiy hise disciplis, and manasside Petir, and seide, Go after me, Satanas; for thou sauerist not tho thingis that ben of God, but tho thingis that ben of men."
Mark 8.34 (Wycliffe),Wycliffe,New Testament,Mark,8,34,"And whanne the puple was clepid togidere, with hise disciplis, he seide to hem, If ony man wole come after me, denye he hym silf, and take his cros, and sue he me."
Mark 8.35 (Wycliffe),Wycliffe,New Testament,Mark,8,35,"For he that wole make saaf his lijf, schal leese it; and he that leesith his lijf for me, and for the gospel, schal make it saaf."
Mark 8.36 (Wycliffe),Wycliffe,New Testament,Mark,8,36,"For what profitith it to a man, if he wynne al the world, and do peiryng to his soule?"
Mark 8.37 (Wycliffe),Wycliffe,New Testament,Mark,8,37,or what chaunging schal a man yyue for his soule?
Mark 8.38 (Wycliffe),Wycliffe,New Testament,Mark,8,38,"But who that knoulechith me and my wordis in this generacioun avowtresse and synful, also mannus sone schal knouleche him, whanne he schal come in the glorie of his fadir, with his aungels. And he seide to hem, Treuli Y seie to you, that there ben summen stondynge here, whiche schulen not taste deth, til thei seen the rewme of God comynge in vertu."
Mark 9.1 (Wycliffe),Wycliffe,New Testament,Mark,9,1,"And aftir sixe daies Jhesus took Petre, and James, and Joon, and ledde hem bi hem silf aloone in to an hiy hille; and he was transfigurid bifor hem."
Mark 9.2 (Wycliffe),Wycliffe,New Testament,Mark,9,2,"And hise clothis weren maad ful schynynge and white as snow, whiche maner white clothis a fuller may not make on erthe."
Mark 9.3 (Wycliffe),Wycliffe,New Testament,Mark,9,3,"And Helie with Moises apperide to hem, and thei spaken with Jhesu."
Mark 9.4 (Wycliffe),Wycliffe,New Testament,Mark,9,4,"And Petre answeride, and seide to Jhesu, Maister, it is good vs to be here; and make we here thre tabernaclis, oon to thee, oon to Moyses, and oon to Helie."
Mark 9.5 (Wycliffe),Wycliffe,New Testament,Mark,9,5,For he wiste not what he schulde seie; for thei weren agaste bi drede.
Mark 9.6 (Wycliffe),Wycliffe,New Testament,Mark,9,6,"And ther was maad a cloude overschadewynge hem; and a vois cam of the cloude, and seide, This is my moost derworth sone, here ye hym."
Mark 9.7 (Wycliffe),Wycliffe,New Testament,Mark,9,7,"And anoon thei bihelden aboute, and sayn no more ony man, but Jhesu oonli with hem."
Mark 9.8 (Wycliffe),Wycliffe,New Testament,Mark,9,8,"And whanne thei camen doun fro the hille, he comaundide hem, that thei schulden not telle to ony man tho thingis that thei hadden seen, but whanne mannus sone hath risun ayen fro deeth."
Mark 9.9 (Wycliffe),Wycliffe,New Testament,Mark,9,9,"And thei helden the word at hem silf, sekynge what this schulde be, whanne he hadde risun ayen fro deth."
Mark 9.10 (Wycliffe),Wycliffe,New Testament,Mark,9,10,"And thei axiden hym, and seiden, What thanne seien Farisees and scribis, for it bihoueth Helie to come first."
Mark 9.11 (Wycliffe),Wycliffe,New Testament,Mark,9,11,"And he answeride, and seide to hem, Whanne Helie cometh, he schal first restore alle thingis; and as it is writun of mannus sone, that he suffre many thingis, and be dispisid."
Mark 9.12 (Wycliffe),Wycliffe,New Testament,Mark,9,12,"And Y seie to you, that Helie is comun, and thei diden to hym what euer thingis thei wolden, as it is writun of hym."
Mark 9.13 (Wycliffe),Wycliffe,New Testament,Mark,9,13,"And he comynge to hise disciplis, saiy a greet cumpany aboute hem, and scribis disputynge with hem."
Mark 9.14 (Wycliffe),Wycliffe,New Testament,Mark,9,14,"And anoon al the puple seynge Jhesu, was astonyed, and thei dredden; and thei rennynge gretten hym."
Mark 9.15 (Wycliffe),Wycliffe,New Testament,Mark,9,15,"And he axide hem, What disputen ye among you?"
Mark 9.16 (Wycliffe),Wycliffe,New Testament,Mark,9,16,"And oon of the cumpany answerde, and seide, Mayster, Y haue brouyt to thee my sone, that hath a doumbe spirit; and where euer he takith hym,"
Mark 9.17 (Wycliffe),Wycliffe,New Testament,Mark,9,17,"he hurtlith hym doun, and he fometh, and betith togidir with teeth, and wexith drye. And Y seide to thi disciplis, that thei schulden caste hym out, and thei myyten not."
Mark 9.18 (Wycliffe),Wycliffe,New Testament,Mark,9,18,"And he answeride to hem, and seide, A! thou generacioun out of bileue, hou longe schal Y be among you, hou longe schal Y suffre you? Brynge ye hym to me."
Mark 9.19 (Wycliffe),Wycliffe,New Testament,Mark,9,19,"And thei brouyten hym. And whanne he had seyn him, anoon the spirit troublide him; and was throw doun to grounde, and walewide, and fomede."
Mark 9.20 (Wycliffe),Wycliffe,New Testament,Mark,9,20,"And he axide his fadir, Hou longe is it, sith this hath falle to hym? And he seide, Fro childhode;"
Mark 9.21 (Wycliffe),Wycliffe,New Testament,Mark,9,21,"and ofte he hath put hym in to fier, and in to watir, to leese hym; but if thou maiste ony thing, helpe vs, and haue merci on vs."
Mark 9.22 (Wycliffe),Wycliffe,New Testament,Mark,9,22,"And Jhesus seide to hym, If thou maiste bileue, alle thingis ben possible to man that bileueth."
Mark 9.23 (Wycliffe),Wycliffe,New Testament,Mark,9,23,"And anoon the fadir of the child criede with teeris, and seide, Lord, Y bileue; Lord, helpe thou myn vnbileue."
Mark 9.24 (Wycliffe),Wycliffe,New Testament,Mark,9,24,"And whanne Jhesus hadde seyn the puple rennynge togidere, he manasside the vnclene spirit, and seide to hym, Thou deef and doumbe spirit, Y comaunde thee, go out fro hym, and entre no more in to hym."
Mark 9.25 (Wycliffe),Wycliffe,New Testament,Mark,9,25,"And he criynge, and myche to breidynge him, wente out fro hym; and he was maad as deed, so that many seiden, that he was deed."
Mark 9.26 (Wycliffe),Wycliffe,New Testament,Mark,9,26,"And Jhesus helde his hoond, and lifte hym vp; and he roos."
Mark 9.27 (Wycliffe),Wycliffe,New Testament,Mark,9,27,"And whanne he hadde entrid in to an hous, hise disciplis axiden hym priueli, Whi myyten not we caste hym out?"
Mark 9.28 (Wycliffe),Wycliffe,New Testament,Mark,9,28,"And he seide to hem, This kynde in no thing may go out, but in preier and fastyng."
Mark 9.29 (Wycliffe),Wycliffe,New Testament,Mark,9,29,"And thei yeden fro thennus, and wente forth in to Galile; and thei wolden not, that ony man wiste."
Mark 9.30 (Wycliffe),Wycliffe,New Testament,Mark,9,30,"And he tauyte hise disciplis, and seide to hem, For mannus sone schal be bitrayed in to the hondis of men, and thei schulen sle hym, and he slayn schal ryse ayen on the thridde day."
Mark 9.31 (Wycliffe),Wycliffe,New Testament,Mark,9,31,"And thei knewen not the word, and dredden to axe hym."
Mark 9.32 (Wycliffe),Wycliffe,New Testament,Mark,9,32,"And thei camen to Cafarnaum. And whanne thei weren in the hous, he axide hem, What tretiden ye in the weie?"
Mark 9.33 (Wycliffe),Wycliffe,New Testament,Mark,9,33,"And thei weren stille; for thei disputiden among hem in the weie, who of hem schulde be grettest."
Mark 9.34 (Wycliffe),Wycliffe,New Testament,Mark,9,34,"And he sat, and clepide the twelue, and seide to hem, If ony man wole be the firste among you, he schal be the laste of alle, and the mynyster of alle."
Mark 9.35 (Wycliffe),Wycliffe,New Testament,Mark,9,35,"And he took a child, and sette hym in the myddil of hem; and whanne he hadde biclippid hym, he seide to hem,"
Mark 9.36 (Wycliffe),Wycliffe,New Testament,Mark,9,36,"Who euer resseyueth oon of such children in my name, he resseyueth me; and who euer resseyueth me, he resseyueth not me aloone, but hym that sente me."
Mark 9.37 (Wycliffe),Wycliffe,New Testament,Mark,9,37,"Joon answeride to hym, and seide, Maister, we sayn oon castynge out feendis in thi name, which sueth not vs, and we han forbodun hym."
Mark 9.38 (Wycliffe),Wycliffe,New Testament,Mark,9,38,"And Jhesus seide, Nyle ye forbede him; for ther is no man that doith vertu in my name, and may soone speke yuel of me."
Mark 9.39 (Wycliffe),Wycliffe,New Testament,Mark,9,39,"He that is not ayens vs, is for vs."
Mark 9.40 (Wycliffe),Wycliffe,New Testament,Mark,9,40,"And who euer yyueth you a cuppe of coold water to drynke in my name, for ye ben of Crist, treuli Y seie to you, he schal not leese his mede."
Mark 9.41 (Wycliffe),Wycliffe,New Testament,Mark,9,41,"And who euer schal sclaundre oon of these litle that bileuen in me, it were betere to hym that a mylne stoon of assis were don aboute his necke, and he were cast in to the see."
Mark 9.42 (Wycliffe),Wycliffe,New Testament,Mark,9,42,"And if thin hoond sclaundre thee, kitte it awey; it is betere to thee to entre feble in to lijf, than haue two hondis, and go in to helle, in to fier that neuer schal be quenchid,"
Mark 9.43 (Wycliffe),Wycliffe,New Testament,Mark,9,43,"where the worm of hem dieth not, and the fier is not quenchid."
Mark 9.44 (Wycliffe),Wycliffe,New Testament,Mark,9,44,"And if thi foote sclaundre thee, kitte it of; it is betere to thee to entre crokid in to euerlastynge lijf, than haue twei feet, and be sent in to helle of fier, that neuer schal be quenchid,"
Mark 9.45 (Wycliffe),Wycliffe,New Testament,Mark,9,45,"where the worme of hem dieth not, and the fier is not quenchid."
Mark 9.46 (Wycliffe),Wycliffe,New Testament,Mark,9,46,"That if thin iye sclaundre thee, cast it out; it is betere to thee to entre gogil iyed in to the reume of God, than haue twey iyen, and be sent in to helle of fier, where the worme of hem dieth not,"
Mark 9.47 (Wycliffe),Wycliffe,New Testament,Mark,9,47,and the fier is not quenchid.
Mark 9.48 (Wycliffe),Wycliffe,New Testament,Mark,9,48,"And euery man schal be saltid with fier,"
Mark 9.49 (Wycliffe),Wycliffe,New Testament,Mark,9,49,and euery slayn sacrifice schal be maad sauery with salt.
Mark 9.50 (Wycliffe),Wycliffe,New Testament,Mark,9,50,"Salt is good; if salt be vnsauery, in what thing schulen ye make it sauery? Haue ye salt among you, and haue ye pees among you."
Mark 10.1 (Wycliffe),Wycliffe,New Testament,Mark,10,1,"And Jhesus roos vp fro thennus, and cam in to the coostis of Judee ouer Jordan; and eftsoones the puple cam togidere to hym, and as he was wont, eftsoone he tauyte hem."
Mark 10.2 (Wycliffe),Wycliffe,New Testament,Mark,10,2,"And the Farisees camen, and axiden hym, Whether it be leueful to a man to leeue his wijf? and thei temptiden hym."
Mark 10.3 (Wycliffe),Wycliffe,New Testament,Mark,10,3,"And he answeride, and seide to hem, What comaundide Moises to you?"
Mark 10.4 (Wycliffe),Wycliffe,New Testament,Mark,10,4,"And thei seiden, Moises suffride to write a libel of forsaking, and to forsake."
Mark 10.5 (Wycliffe),Wycliffe,New Testament,Mark,10,5,"To whiche Jhesus answeride, and seide, For the hardnesse of youre herte Moises wroot to you this comaundement."
Mark 10.6 (Wycliffe),Wycliffe,New Testament,Mark,10,6,But fro the bigynnyng of creature God made hem male and female;
Mark 10.7 (Wycliffe),Wycliffe,New Testament,Mark,10,7,"and seide, For this thing a man schal leeue his fadir and modir,"
Mark 10.8 (Wycliffe),Wycliffe,New Testament,Mark,10,8,"and schal drawe to hys wijf, and thei schulen be tweyne in o flesch. And so now thei ben not tweyne, but o flesch."
Mark 10.9 (Wycliffe),Wycliffe,New Testament,Mark,10,9,"Therfor that thing that God ioynede togidere, no man departe."
Mark 10.10 (Wycliffe),Wycliffe,New Testament,Mark,10,10,And eftsoone in the hous hise disciplis axiden hym of the same thing.
Mark 10.11 (Wycliffe),Wycliffe,New Testament,Mark,10,11,"And he seide to hem, Who euer leeuith his wijf, and weddith another, he doith auowtri on hir."
Mark 10.12 (Wycliffe),Wycliffe,New Testament,Mark,10,12,"And if the wijf leeue hir housebonde, and be weddid to another man, sche doith letcherie."
Mark 10.13 (Wycliffe),Wycliffe,New Testament,Mark,10,13,"And thei brouyten to hym litle children, that he schulde touche hem; and the disciplis threteneden the men, that brouyten hem."
Mark 10.14 (Wycliffe),Wycliffe,New Testament,Mark,10,14,"And whanne Jhesus hadde seyn hem, he baar heuy, and seide to hem, Suffre ye litle children to come to me, and forbede ye hem not, for of suche is the kyngdom of God."
Mark 10.15 (Wycliffe),Wycliffe,New Testament,Mark,10,15,"Treuli Y seie to you, who euer resseyueth not the kyngdom of God as a litil child, he schal not entre in to it."
Mark 10.16 (Wycliffe),Wycliffe,New Testament,Mark,10,16,"And he biclippide hem, and leide hise hondis on hem, and blisside hem."
Mark 10.17 (Wycliffe),Wycliffe,New Testament,Mark,10,17,"And whanne Jhesus was gon out in the weie, a man ranne bifore, and knelide bifor hym, and preiede hym, and seide, Good maister, what schal Y do, that Y resseyue euerlastynge lijf?"
Mark 10.18 (Wycliffe),Wycliffe,New Testament,Mark,10,18,"And Jhesus seide to hym, What seist thou, that Y am good? Ther is no man good, but God hym silf."
Mark 10.19 (Wycliffe),Wycliffe,New Testament,Mark,10,19,"Thou knowist the comaundementis, do thou noon auowtrie, sle not, stele not, seie not fals witnessyng, do no fraude, worschipe thi fadir and thi modir."
Mark 10.20 (Wycliffe),Wycliffe,New Testament,Mark,10,20,"And he answeride, and seide to hym, Maister, Y haue kept alle these thingis fro my yongthe."
Mark 10.21 (Wycliffe),Wycliffe,New Testament,Mark,10,21,"And Jhesus bihelde hym, and louede hym, and seide to hym, O thing faileth to thee; go thou, and sille alle thingis that thou hast, and yyue to pore men, and thou schalt haue tresoure in heuene; and come, sue thou me."
Mark 10.22 (Wycliffe),Wycliffe,New Testament,Mark,10,22,"And he was ful sori in the word, and wente awei mornyng, for he hadde many possessiouns."
Mark 10.23 (Wycliffe),Wycliffe,New Testament,Mark,10,23,"And Jhesus bihelde aboute, and seide to hise disciplis, Hou hard thei that han ritchessis schulen entre in to the kyngdom of God."
Mark 10.24 (Wycliffe),Wycliffe,New Testament,Mark,10,24,"And the disciplis weren astonyed in hise wordis. And Jhesus eftsoone answeride, and seide to hem, Ye litle children, hou hard it is for men that tristen in ritchessis to entre in to the kyngdom of God."
Mark 10.25 (Wycliffe),Wycliffe,New Testament,Mark,10,25,"It is liyter a camele to passe thorou a nedlis iye, than a riche man to entre in to the kyngdom of God."
Mark 10.26 (Wycliffe),Wycliffe,New Testament,Mark,10,26,"And thei wondriden more, and seiden among hem silf, And who may be sauyd?"
Mark 10.27 (Wycliffe),Wycliffe,New Testament,Mark,10,27,"And Jhesus bihelde hem, and seide, Anentis men it is impossible, but not anentis God; for alle thingis ben possible anentis God."
Mark 10.28 (Wycliffe),Wycliffe,New Testament,Mark,10,28,"And Petir bigan to seie to hym, Lo! we han left alle thingis, and han sued thee."
Mark 10.29 (Wycliffe),Wycliffe,New Testament,Mark,10,29,"Jhesus answeride, and seide, Treuli Y seie to you, ther is no man that leeueth hous, or britheren, or sistris, or fadir, or modir, or children, or feeldis for me and for the gospel,"
Mark 10.30 (Wycliffe),Wycliffe,New Testament,Mark,10,30,"which schal not take an hundrid fold so myche now in this tyme, housis, and britheren, and sistris, and modris, and children, and feeldis, with persecuciouns, and in the world to comynge euerlastynge lijf."
Mark 10.31 (Wycliffe),Wycliffe,New Testament,Mark,10,31,"But many schulen be, the firste the last, and the last the firste."
Mark 10.32 (Wycliffe),Wycliffe,New Testament,Mark,10,32,"And thei weren in the weie goynge vp to Jerusalem; and Jhesus wente bifor hem, and thei wondriden, and foleweden, and dredden. And eftsoone Jhesus took the twelue, and bigan to seie to hem, what thingis weren to come to hym."
Mark 10.33 (Wycliffe),Wycliffe,New Testament,Mark,10,33,"For lo! we stien to Jerusalem, and mannus sone schal be bitraied to the princis of prestis, and to scribis, and to the eldre men; and thei schulen dampne hym bi deth, and thei schulen take hym to hethene men. And thei schulen scorne hym,"
Mark 10.34 (Wycliffe),Wycliffe,New Testament,Mark,10,34,"and bispete hym, and bete him; and thei schulen sle hym, and in the thridde dai he schal rise ayen."
Mark 10.35 (Wycliffe),Wycliffe,New Testament,Mark,10,35,"And James and Joon, Zebedees sones, camen to hym, and seiden, Maister, we wolen, that what euer we axen, thou do to vs."
Mark 10.36 (Wycliffe),Wycliffe,New Testament,Mark,10,36,"And he seide to hem, What wolen ye that Y do to you?"
Mark 10.37 (Wycliffe),Wycliffe,New Testament,Mark,10,37,"And thei seiden, Graunte to vs, that we sitten the toon at thi riythalf, and the tother at thi left half, in thi glorie."
Mark 10.38 (Wycliffe),Wycliffe,New Testament,Mark,10,38,"And Jhesus seide to hem, Ye witen not what ye axen; moun ye drynke the cuppe, which Y schal drynke, or be waischun with the baptym, in which Y am baptisid?"
Mark 10.39 (Wycliffe),Wycliffe,New Testament,Mark,10,39,"And thei seiden to hym, We moun. And Jhesus seide to hem, Ye schulen drynke the cuppe that Y drynke, and ye schulen be waschun with the baptym, in which Y am baptisid;"
Mark 10.40 (Wycliffe),Wycliffe,New Testament,Mark,10,40,"but to sitte at my riythalf or lefthalf is not myn to yyue to you, but to whiche it is maad redi."
Mark 10.41 (Wycliffe),Wycliffe,New Testament,Mark,10,41,"And the ten herden, and bigunnen to haue indignacioun of James and Joon."
Mark 10.42 (Wycliffe),Wycliffe,New Testament,Mark,10,42,"But Jhesus clepide hem, and seide to hem, Ye witen, that thei that semen to haue prynshode of folkis, ben lordis of hem, and the princes of hem han power of hem."
Mark 10.43 (Wycliffe),Wycliffe,New Testament,Mark,10,43,"But it is not so among you, but who euer wole be maad gretter, schal be youre mynyster;"
Mark 10.44 (Wycliffe),Wycliffe,New Testament,Mark,10,44,"and who euer wole be the firste among you, schal be seruaunt of alle."
Mark 10.45 (Wycliffe),Wycliffe,New Testament,Mark,10,45,"For whi mannus sone cam not, that it schulde be mynystrid to hym, but that he schulde mynystre, and yyue his lijf ayenbiyng for manye."
Mark 10.46 (Wycliffe),Wycliffe,New Testament,Mark,10,46,"And thei camen to Jerico; and whanne he yede forth fro Jerico, and hise disciplis, and a ful myche puple, Barthymeus, a blynde man, the sone of Thimei, sat bisidis the weie, and beggide."
Mark 10.47 (Wycliffe),Wycliffe,New Testament,Mark,10,47,"And whanne he herde, that it is Jhesus of Nazareth, he bigan to crie, and seie, Jhesu, the sone of Dauid, haue merci on me."
Mark 10.48 (Wycliffe),Wycliffe,New Testament,Mark,10,48,"And manye thretneden hym, that he schulde be stille; and he criede myche the more, Jhesu, the sone of Dauid, haue merci on me."
Mark 10.49 (Wycliffe),Wycliffe,New Testament,Mark,10,49,"And Jhesus stood, and comaundide hym to be clepid; and thei clepen the blynde man, and seien to hym, Be thou of betere herte, rise vp, he clepith thee."
Mark 10.50 (Wycliffe),Wycliffe,New Testament,Mark,10,50,"And he castide awei his cloth, and skippide, and cam to hym."
Mark 10.51 (Wycliffe),Wycliffe,New Testament,Mark,10,51,"And Jhesus answeride, and seide to hym, What wolt thou, that Y schal do to thee? The blynde man seide to hym, Maister, that Y se."
Mark 10.52 (Wycliffe),Wycliffe,New Testament,Mark,10,52,"Jhesus seide to hym, Go thou, thi feith hath maad thee saaf. And anoon he saye, and suede hym in the weie."
Mark 11.1 (Wycliffe),Wycliffe,New Testament,Mark,11,1,"And whanne Jhesus cam nyy to Jerusalem and to Betanye, to the mount of Olyues, he sendith tweyne of hise disciplis, and seith to hem,"
Mark 11.2 (Wycliffe),Wycliffe,New Testament,Mark,11,2,"Go ye in to the castel that is ayens you; and anoon as ye entren there ye schulen fynde a colt tied, on which no man hath sete yit; vntie ye, and brynge hym."
Mark 11.3 (Wycliffe),Wycliffe,New Testament,Mark,11,3,"And if ony man seye ony thing to you, What doen ye? seie ye, that he is nedeful to the Lord, and anoon he schal leeue hym hidir."
Mark 11.4 (Wycliffe),Wycliffe,New Testament,Mark,11,4,"And thei yeden forth, and founden a colt tied bifor the yate with out forth, in the metyng of twei weies; and thei vntieden hym."
Mark 11.5 (Wycliffe),Wycliffe,New Testament,Mark,11,5,"And summe of hem that stoden there seiden to hem, What doen ye, vntiynge the colt?"
Mark 11.6 (Wycliffe),Wycliffe,New Testament,Mark,11,6,"And thei seiden to hem, as Jhesus comaundide hem; and thei leften it to hem."
Mark 11.7 (Wycliffe),Wycliffe,New Testament,Mark,11,7,"And thei brouyten the colt to Jhesu, and thei leiden on hym her clothis, and Jhesus sat on hym."
Mark 11.8 (Wycliffe),Wycliffe,New Testament,Mark,11,8,"And many strewiden her clothis in the weie, othere men kittiden braunchis fro trees, and strewiden in the weie."
Mark 11.9 (Wycliffe),Wycliffe,New Testament,Mark,11,9,"And thei that wenten bifor, and that sueden, crieden, and seiden, Osanna,"
Mark 11.10 (Wycliffe),Wycliffe,New Testament,Mark,11,10,blissid is he that cometh in the name of the Lord; blessid be the kyngdom of oure fadir Dauid that is come; Osanna in hiyest thingis.
Mark 11.11 (Wycliffe),Wycliffe,New Testament,Mark,11,11,"And he entride in to Jerusalem, in to the temple; and whanne he hadde seyn al thing aboute, whanne it was eue, he wente out in to Betanye, with the twelue."
Mark 11.12 (Wycliffe),Wycliffe,New Testament,Mark,11,12,"And anothir daye, whanne he wente out of Betanye, he hungride."
Mark 11.13 (Wycliffe),Wycliffe,New Testament,Mark,11,13,"And whanne he hadde seyn a fige tree afer hauynge leeues, he cam, if happili he schulde fynde ony thing theron; and whanne he cam to it, he foonde no thing, out takun leeues; for it was not tyme of figis."
Mark 11.14 (Wycliffe),Wycliffe,New Testament,Mark,11,14,"And Jhesus answeride and seide to it, Now neuer ete ony man fruyt of thee more. And hise disciplis herden;"
Mark 11.15 (Wycliffe),Wycliffe,New Testament,Mark,11,15,"and thei camen to Jerusalem. And whanne he was entrid in to the temple, he bigan to caste out silleris and biggeris in the temple; and he turnede vpsodoun the bordis of chaungeris, and the chayeris of men that selden culueris;"
Mark 11.16 (Wycliffe),Wycliffe,New Testament,Mark,11,16,"and he suffride not, that ony man schulde bere a vessel thorou the temple."
Mark 11.17 (Wycliffe),Wycliffe,New Testament,Mark,11,17,"And he tauyte hem, and seide, Whether it is not writun, That myn hous schal be clepid the hous of preyng to alle folkis? but ye han maad it a denne of theues."
Mark 11.18 (Wycliffe),Wycliffe,New Testament,Mark,11,18,"And whanne this thing was herd, the princis of prestis and scribis souyten hou thei schulden leese hym; for thei dredden hym, for al the puple wondride on his techyng."
Mark 11.19 (Wycliffe),Wycliffe,New Testament,Mark,11,19,"And whanne euenyng was come, he wente out of the citee."
Mark 11.20 (Wycliffe),Wycliffe,New Testament,Mark,11,20,"And as thei passiden forth eerli, thei sayn the fige tree maad drye fro the rootis."
Mark 11.21 (Wycliffe),Wycliffe,New Testament,Mark,11,21,"And Petir bithouyte hym, and seide to hym, Maister, lo! the fige tree, whom thou cursidist, is dried vp."
Mark 11.22 (Wycliffe),Wycliffe,New Testament,Mark,11,22,"And Jhesus answeride and seide to hem, Haue ye the feith of God;"
Mark 11.23 (Wycliffe),Wycliffe,New Testament,Mark,11,23,"treuli Y seie to you, that who euer seith to this hil, Be thou takun, and cast in to the see; and doute not in his herte, but bileueth, that what euer he seie, schal be don, it schal be don to hym."
Mark 11.24 (Wycliffe),Wycliffe,New Testament,Mark,11,24,"Therfor Y seie to you, alle thingis what euer thingis ye preynge schulen axe, bileue ye that ye schulen take, and thei schulen come to you."
Mark 11.25 (Wycliffe),Wycliffe,New Testament,Mark,11,25,"And whanne ye schulen stonde to preye, foryyue ye, if ye han ony thing ayens ony man, that youre fadir that is in heuenes, foryyue to you youre synnes."
Mark 11.26 (Wycliffe),Wycliffe,New Testament,Mark,11,26,"And if ye foryyuen not, nether youre fadir that is in heuenes, schal foryyue to you youre synnes."
Mark 11.27 (Wycliffe),Wycliffe,New Testament,Mark,11,27,"And eftsoone thei camen to Jerusalem. And whanne he walkide in the temple, the hiyeste prestis, and scribis, and the elder men camen to hym,"
Mark 11.28 (Wycliffe),Wycliffe,New Testament,Mark,11,28,"and seyn to hym, In what power doist thou these thingis? or who yaf to thee this power, that thou do these thingis?"
Mark 11.29 (Wycliffe),Wycliffe,New Testament,Mark,11,29,"Jhesus answeride and seide to hem, And Y schal axe you o word, and answere ye to me, and Y schal seie to you in what power Y do these thingis."
Mark 11.30 (Wycliffe),Wycliffe,New Testament,Mark,11,30,"Whether was the baptym of Joon of heuene, or of men? answere ye to me."
Mark 11.31 (Wycliffe),Wycliffe,New Testament,Mark,11,31,"And thei thouyten with ynne hem silf, seiynge, If we seien of heuene, he schal seie to vs, Whi thanne bileuen ye not to him;"
Mark 11.32 (Wycliffe),Wycliffe,New Testament,Mark,11,32,"if we seien of men, we dreden the puple; for alle men hadden Joon, that he was verili a prophete."
Mark 11.33 (Wycliffe),Wycliffe,New Testament,Mark,11,33,"And thei answeryden, and seien to Jhesu, We witen neuer. And Jhesu answerde, and seide to hem, Nether Y seie to you, in what power Y do these thingis."
Mark 12.1 (Wycliffe),Wycliffe,New Testament,Mark,12,1,"And Jhesus bigan to speke to hem in parablis. A man plauntide a vynyerd, and sette an hegge aboute it, and dalf a lake, and bildide a toure, and hiryde it to tilieris, and wente forth in pilgrimage."
Mark 12.2 (Wycliffe),Wycliffe,New Testament,Mark,12,2,"And he sente to the erthe tilieris in tyme a seruaunt, to resseyue of the erthe tilieris of the fruyt of the vynyerd."
Mark 12.3 (Wycliffe),Wycliffe,New Testament,Mark,12,3,"And thei token hym, and beeten, and leften hym voide."
Mark 12.4 (Wycliffe),Wycliffe,New Testament,Mark,12,4,"And eftsoone he sente to hem anothir seruaunt, and thei woundiden hym in the heed, and turmentiden hym."
Mark 12.5 (Wycliffe),Wycliffe,New Testament,Mark,12,5,"And eftsoone he sente another, and thei slowen hym, and othir mo, betynge summe, and sleynge othere."
Mark 12.6 (Wycliffe),Wycliffe,New Testament,Mark,12,6,"But yit he hadde a moost derworth sone, and he sente hym last to hem, and seide, Perauenture thei schulen drede my sone."
Mark 12.7 (Wycliffe),Wycliffe,New Testament,Mark,12,7,"But the erthetilieris seiden togidere, This is the eire; come ye, sle we hym, and the eritage schal be ourun."
Mark 12.8 (Wycliffe),Wycliffe,New Testament,Mark,12,8,"And thei tokun hym, and killiden, and castiden out without the vynyerd."
Mark 12.9 (Wycliffe),Wycliffe,New Testament,Mark,12,9,"Thanne what schal the lord of the vynyerd do? He schal come, and lese the tilieris, and yyue the vynyerd to othere."
Mark 12.10 (Wycliffe),Wycliffe,New Testament,Mark,12,10,"Whether ye han not red this scripture, The stoon which the bilderis han disspisid, this is maad in to the heed of the corner?"
Mark 12.11 (Wycliffe),Wycliffe,New Testament,Mark,12,11,"This thing is doon of the Lord, and is wondirful in oure iyen."
Mark 12.12 (Wycliffe),Wycliffe,New Testament,Mark,12,12,"And thei souyten to holde hym, and thei dredden the puple; for thei knewen that to hem he seide this parable; and thei leften hym,"
Mark 12.13 (Wycliffe),Wycliffe,New Testament,Mark,12,13,"and thei wenten awei. And thei senten to hym summe of the Farisees and Erodians, to take hym in word."
Mark 12.14 (Wycliffe),Wycliffe,New Testament,Mark,12,14,"Whiche camen, and seien to hym, Maistir, we witen that thou art sothfast, and reckist not of ony man; for nethir thou biholdist in to the face of man, but thou techist the weie of God in treuthe. Is it leeueful that tribute be youun to the emperoure, or we schulen not yyue?"
Mark 12.15 (Wycliffe),Wycliffe,New Testament,Mark,12,15,"Which witynge her pryuei falsnesse, seide to hem, What tempten ye me? brynge ye to me a peny, that Y se."
Mark 12.16 (Wycliffe),Wycliffe,New Testament,Mark,12,16,"And thei brouyten to hym. And he seide to hem, Whos is this ymage, and the writyng? Thei seien to him, The emperouris."
Mark 12.17 (Wycliffe),Wycliffe,New Testament,Mark,12,17,"And Jhesus answeride and seide to hem, Thanne yelde ye to the emperour tho thingis that ben of the emperours; and to God tho thingis that ben of God."
Mark 12.18 (Wycliffe),Wycliffe,New Testament,Mark,12,18,"And thei wondriden of hym. And Saduces, that seien that ther is no ressurreccioun, camen to hym, and axeden hym,"
Mark 12.19 (Wycliffe),Wycliffe,New Testament,Mark,12,19,"and seiden, Maister, Moyses wroot to vs, that if the brother of a man were deed, and lefte his wijf, and haue no sones, his brother take his wijf, and reise vp seed to his brother."
Mark 12.20 (Wycliffe),Wycliffe,New Testament,Mark,12,20,"Thanne seuene britheren ther weren; and the firste took a wijf, and diede, and lefte no seed."
Mark 12.21 (Wycliffe),Wycliffe,New Testament,Mark,12,21,"And the secounde took hir, and he diede, and nether this lefte seed."
Mark 12.22 (Wycliffe),Wycliffe,New Testament,Mark,12,22,"And the thridde also. And in lijk manere the seuene token hir, and leften not seed. And the womman the laste of alle is deed."
Mark 12.23 (Wycliffe),Wycliffe,New Testament,Mark,12,23,"Thanne in the resurreccioun, whanne thei schulen rise ayen, whos wijf of these schal sche be? for seuene hadden hir to wijf."
Mark 12.24 (Wycliffe),Wycliffe,New Testament,Mark,12,24,"And Jhesus answeride, and seide to hem, Whether ye erren not therfor, that ye knowe not scripturis, nethir the vertu of God?"
Mark 12.25 (Wycliffe),Wycliffe,New Testament,Mark,12,25,"For whanne thei schulen rise ayen fro deeth, nether thei schulen wedde, nethir schulen be weddid, but thei schulen be as aungels of God in heuenes."
Mark 12.26 (Wycliffe),Wycliffe,New Testament,Mark,12,26,"And of deed men, that thei risen ayen, han ye not red in the book of Moises, on the buysch, hou God spak to hym, and seide, Y am God of Abraham, and God of Isaac, and God of Jacob?"
Mark 12.27 (Wycliffe),Wycliffe,New Testament,Mark,12,27,"He is not God of deed men, but of lyuynge men; therfor ye erren myche."
Mark 12.28 (Wycliffe),Wycliffe,New Testament,Mark,12,28,"And oon of the scribis, that hadde herde hem dispuytynge togidir, cam nyy, and saiy that Jhesus had wel answeride hem, and axide hym, which was the firste maundement of alle."
Mark 12.29 (Wycliffe),Wycliffe,New Testament,Mark,12,29,"And Jhesus answeride to him, that the firste maundement of alle is, Here thou, Israel, thi Lord God is o God;"
Mark 12.30 (Wycliffe),Wycliffe,New Testament,Mark,12,30,"and thou schalt loue thi Lord God of al thin herte, and of al thi soule, and of al thi mynde, and of al thi myyt."
Mark 12.31 (Wycliffe),Wycliffe,New Testament,Mark,12,31,"This is the firste maundement. And the secounde is lijk to this, Thou schalt loue thi neiybore as thi silf. Ther is noon other maundement gretter than these."
Mark 12.32 (Wycliffe),Wycliffe,New Testament,Mark,12,32,"And the scribe seide to hym, Maister, in treuthe thou hast wel seid; for o God is, and ther is noon other, outakun hym;"
Mark 12.33 (Wycliffe),Wycliffe,New Testament,Mark,12,33,"that he be loued of al the herte, and of al the mynde, and of al the vndurstondynge, and of al the soule, and of al strengthe, and to loue the neiybore as hym silf, is gretter than alle brent offryngis and sacrifices."
Mark 12.34 (Wycliffe),Wycliffe,New Testament,Mark,12,34,"And Jhesus seynge that he hadde answerid wiseli, seide to hym, Thou art not fer fro the kyngdom of God."
Mark 12.35 (Wycliffe),Wycliffe,New Testament,Mark,12,35,"And thanne no man durste axe hym no more ony thing. And Jhesus answeride and seide, techynge in the temple, Hou seien scribis, that Crist is the sone of Dauid?"
Mark 12.36 (Wycliffe),Wycliffe,New Testament,Mark,12,36,"For Dauid hym silf seide in the Hooli Goost, the Lord seide to my lord, Sitte on my riythalf, til Y putte thin enemyes the stool of thi feet."
Mark 12.37 (Wycliffe),Wycliffe,New Testament,Mark,12,37,"Thanne Dauid hym silf clepith him lord, hou thanne is he his sone? And myche puple gladli herde hym."
Mark 12.38 (Wycliffe),Wycliffe,New Testament,Mark,12,38,"And he seide to hem in his techyng, Be ye war of scribis, that wolen wandre in stolis,"
Mark 12.39 (Wycliffe),Wycliffe,New Testament,Mark,12,39,"and be salutid in chepyng, and sitte in synagogis in the firste chaieris, and the firste sittyng placis in soperis;"
Mark 12.40 (Wycliffe),Wycliffe,New Testament,Mark,12,40,whiche deuouren the housis of widewis vndur colour of long preier; thei schulen take the longer doom.
Mark 12.41 (Wycliffe),Wycliffe,New Testament,Mark,12,41,"And Jhesus sittynge ayens the tresorie, bihelde hou the puple castide monei in to the tresorie; and many riche men castiden many thingis."
Mark 12.42 (Wycliffe),Wycliffe,New Testament,Mark,12,42,"But whanne a pore widewe was comun, sche keste two mynutis, that is, a ferthing."
Mark 12.43 (Wycliffe),Wycliffe,New Testament,Mark,12,43,"And he clepide togidere hise disciplis, and seide to hem, Treuli Y seie to you, that this pore widewe keste more thanne alle, that kesten in to the tresorie."
Mark 12.44 (Wycliffe),Wycliffe,New Testament,Mark,12,44,"For alle kesten of that thing that thei hadden plente of; but this of her pouert keste alle thingis that sche hadde, al hir lyuelode."
Mark 13.1 (Wycliffe),Wycliffe,New Testament,Mark,13,1,"And whanne he wente out of the temple, oon of hise disciplis seide to hym, Maister, biholde, what maner stoonys, and what maner bildyngis."
Mark 13.2 (Wycliffe),Wycliffe,New Testament,Mark,13,2,"And Jhesu answeride, and seide to hym, Seest thou alle these grete bildingis? ther schal not be left a stoon on a stoon, which schal not be distried."
Mark 13.3 (Wycliffe),Wycliffe,New Testament,Mark,13,3,"And whanne he sat in the mount of Olyues ayens the temple, Petir and James and Joon and Andrew axiden hym bi hem silf,"
Mark 13.4 (Wycliffe),Wycliffe,New Testament,Mark,13,4,"Seie thou to vs, whanne these thingis schulen be don, and what tokene schal be, whanne alle these thingis schulen bigynne to be endid."
Mark 13.5 (Wycliffe),Wycliffe,New Testament,Mark,13,5,"And Jhesus answeride, and bigan to seie to hem, Loke ye, that no man disseyue you;"
Mark 13.6 (Wycliffe),Wycliffe,New Testament,Mark,13,6,"for manye schulen come in my name, seiynge, That Y am; and thei schulen disseyue manye."
Mark 13.7 (Wycliffe),Wycliffe,New Testament,Mark,13,7,"And whanne ye here batels and opynyouns of batels, drede ye not; for it bihoueth these thingis to be doon, but not yit anoon is the ende."
Mark 13.8 (Wycliffe),Wycliffe,New Testament,Mark,13,8,"For folk schal rise on folk, and rewme on rewme, and erthe mouyngis and hungur schulen be bi placis; these thingis schulen be bigynnyngis of sorewis."
Mark 13.9 (Wycliffe),Wycliffe,New Testament,Mark,13,9,"But se ye you silf, for thei schulen take you in counsels, and ye schulen be betun in synagogis; and ye schulen stonde bifor kyngis and domesmen for me, in witnessyng to hem."
Mark 13.10 (Wycliffe),Wycliffe,New Testament,Mark,13,10,"And it bihoueth, that the gospel be first prechid among al folk."
Mark 13.11 (Wycliffe),Wycliffe,New Testament,Mark,13,11,"And whanne thei taken you, and leden you forth, nyle ye bifore thenke what ye schulen speke, but speke ye that thing that schal be youun to you in that our; for ye ben not the spekeris, but the Hooli Goost."
Mark 13.12 (Wycliffe),Wycliffe,New Testament,Mark,13,12,"For a brother schal bitake the brother in to deth, and the fadir the sone, and sones schulen rise togider ayens fadris and modris, and punysche hem bi deeth."
Mark 13.13 (Wycliffe),Wycliffe,New Testament,Mark,13,13,"And ye schulen be in hate to alle men for my name; but he that lastith in to the ende, schal be saaf."
Mark 13.14 (Wycliffe),Wycliffe,New Testament,Mark,13,14,"But whanne ye schulen se the abhomynacioun of discoumfort, stondynge where it owith not; he that redith, vndurstonde; thanne thei that be in Judee, fle in to hillis."
Mark 13.15 (Wycliffe),Wycliffe,New Testament,Mark,13,15,"And he that is aboue the roof, come not doun in to the hous, nethir entre he, to take ony thing of his hous;"
Mark 13.16 (Wycliffe),Wycliffe,New Testament,Mark,13,16,"and he that schal be in the feeld, turne not ayen bihynde to take his cloth."
Mark 13.17 (Wycliffe),Wycliffe,New Testament,Mark,13,17,"But wo to hem that ben with child, and norischen in tho daies."
Mark 13.18 (Wycliffe),Wycliffe,New Testament,Mark,13,18,"Therfor preye ye, that thei be not don in wyntir."
Mark 13.19 (Wycliffe),Wycliffe,New Testament,Mark,13,19,"But thilke daies of tribulacioun schulen be suche, whiche maner weren not fro the bigynnyng of creature, which God hath maad, til now, nethir schulen be."
Mark 13.20 (Wycliffe),Wycliffe,New Testament,Mark,13,20,"And but the Lord hadde abredgide tho daies, al fleische hadde not be saaf; but for the chosun whiche he chees, the Lord hath maad schort the daies."
Mark 13.21 (Wycliffe),Wycliffe,New Testament,Mark,13,21,"And thanne if ony man seie to you, Lo! here is Crist, lo! there, bileue ye not."
Mark 13.22 (Wycliffe),Wycliffe,New Testament,Mark,13,22,"For false Cristis and false prophetis schulen rise, and schulen yyue tokenes and wondris, to disseyue, if it may be don, yhe, hem that be chosun."
Mark 13.23 (Wycliffe),Wycliffe,New Testament,Mark,13,23,Therfor take ye kepe; lo! Y haue bifor seid to you alle thingis.
Mark 13.24 (Wycliffe),Wycliffe,New Testament,Mark,13,24,"But in tho daies, aftir that tribulacioun, the sunne schal be maad derk, and the moon schal not yyue hir liyt,"
Mark 13.25 (Wycliffe),Wycliffe,New Testament,Mark,13,25,"and the sterris of heuene schulen falle doun, and the vertues that ben in heuenes, schulen be moued."
Mark 13.26 (Wycliffe),Wycliffe,New Testament,Mark,13,26,"And thanne thei schulen se mannus sone comynge in cloudis of heuene, with greet vertu and glorie."
Mark 13.27 (Wycliffe),Wycliffe,New Testament,Mark,13,27,"And thanne he schal sende hise aungelis, and schal geder hise chosun fro the foure wyndis, fro the hiyest thing of erthe til to the hiyest thing of heuene."
Mark 13.28 (Wycliffe),Wycliffe,New Testament,Mark,13,28,"But of the fige tree lerne ye the parable. Whanne now his braunche is tendre, and leeues ben sprongun out, ye knowen that somer is nyy."
Mark 13.29 (Wycliffe),Wycliffe,New Testament,Mark,13,29,"So whanne ye seen these thingis be don, wite ye, that it is nyy in the doris."
Mark 13.30 (Wycliffe),Wycliffe,New Testament,Mark,13,30,"Treuli Y seie to you, that this generacioun schal not passe awei, til alle these thingis be don."
Mark 13.31 (Wycliffe),Wycliffe,New Testament,Mark,13,31,"Heuene and erthe schulen passe, but my wordis schulen not passe."
Mark 13.32 (Wycliffe),Wycliffe,New Testament,Mark,13,32,"But of that dai or our no man woot, nether aungels in heuene, nether the sone, but the fadir."
Mark 13.33 (Wycliffe),Wycliffe,New Testament,Mark,13,33,"Se ye, wake ye, and preie ye; for ye witen not, whanne the tyme is."
Mark 13.34 (Wycliffe),Wycliffe,New Testament,Mark,13,34,"For as a man that is gon fer in pilgrimage, lefte his hous, and yaf to his seruauntis power of euery work, and comaundide to the porter, that he wake."
Mark 13.35 (Wycliffe),Wycliffe,New Testament,Mark,13,35,"Therfor wake ye, for ye witen not, whanne the lord of the hous cometh, in the euentide, or at mydnyyt, or at cockis crowyng, or in the mornyng;"
Mark 13.36 (Wycliffe),Wycliffe,New Testament,Mark,13,36,"leste whanne he cometh sodenli, he fynde you slepynge."
Mark 13.37 (Wycliffe),Wycliffe,New Testament,Mark,13,37,"Forsothe that that Y seie to you, Y seie to alle, Wake ye."
Mark 14.1 (Wycliffe),Wycliffe,New Testament,Mark,14,1,"Pask and the feest of therf looues was after twei daies. And the hiyest preestis and scribis souyten, hou thei schulden holde hym with gile, and sle."
Mark 14.2 (Wycliffe),Wycliffe,New Testament,Mark,14,2,"But thei seiden, Not in the feeste dai, lest perauenture a noyse were maad among the puple."
Mark 14.3 (Wycliffe),Wycliffe,New Testament,Mark,14,3,"And whanne he was at Betanye, in the hous of Symount leprous, and restide, a womman cam, that hadde a boxe of alabastre of precious oynement spikenard; and whanne the boxe of alabastre was brokun, sche helde it on his heed."
Mark 14.4 (Wycliffe),Wycliffe,New Testament,Mark,14,4,"But there weren summe that beren it heuyli with ynne hem silf, and seiden, Wher to is this losse of oynement maad?"
Mark 14.5 (Wycliffe),Wycliffe,New Testament,Mark,14,5,"For this oynement myyte haue be seld more than for thre hundrid pens, and be youun to pore men. And thei groyneden ayens hir."
Mark 14.6 (Wycliffe),Wycliffe,New Testament,Mark,14,6,"But Jhesus seide, Suffre ye hir; what be ye heuy to hir? sche hath wrouyt a good werk in me."
Mark 14.7 (Wycliffe),Wycliffe,New Testament,Mark,14,7,"For euermore ye schulen haue pore men with you, and whanne ye wolen, ye moun do wel to hem; but ye schulen not euer more haue me."
Mark 14.8 (Wycliffe),Wycliffe,New Testament,Mark,14,8,Sche dide that that sche hadde; sche cam bifore to anoynte my bodi in to biriyng.
Mark 14.9 (Wycliffe),Wycliffe,New Testament,Mark,14,9,"Treuli Y seie to you, where euer this gospel be prechid in al the world, and that that this womman hath don, schal be told in to mynde of hym."
Mark 14.10 (Wycliffe),Wycliffe,New Testament,Mark,14,10,"And Judas Scarioth, oon of the twelue, wente to the hiyest prestis, to bitraye hym to hem."
Mark 14.11 (Wycliffe),Wycliffe,New Testament,Mark,14,11,"And thei herden, and ioyeden, and bihiyten to yyue hym money. And he souyt hou he schulde bitraye hym couenabli."
Mark 14.12 (Wycliffe),Wycliffe,New Testament,Mark,14,12,"And the firste dai of therf looues, whanne thei offriden pask, the disciplis seyn to hym, Whidir wilt thou that we go, and make redi to thee, that thou ete the pask?"
Mark 14.13 (Wycliffe),Wycliffe,New Testament,Mark,14,13,"And he sendith tweyn of hise disciplis, and seith to hem, Go ye in to the citee, and a man berynge a galoun of watir schal meete you; sue ye hym."
Mark 14.14 (Wycliffe),Wycliffe,New Testament,Mark,14,14,"And whidur euer he entrith, seie ye to the lord of the hous, That the maister seith, Where is myn etynge place, where Y schal ete pask with my disciplis?"
Mark 14.15 (Wycliffe),Wycliffe,New Testament,Mark,14,15,"And he schal schewe to you a grete soupyng place arayed, and there make ye redi to vs."
Mark 14.16 (Wycliffe),Wycliffe,New Testament,Mark,14,16,"And hise disciplis wenten forth, and camen in to the citee, and founden as he hadde seid to hem; and thei maden redy the pask."
Mark 14.17 (Wycliffe),Wycliffe,New Testament,Mark,14,17,"And whanne the euentid was come, he cam with the twelue."
Mark 14.18 (Wycliffe),Wycliffe,New Testament,Mark,14,18,"And whanne thei saten at the mete, and eeten, Jhesus seide, Treuli Y seie to you, that oon of you that etith with me, schal bitray me."
Mark 14.19 (Wycliffe),Wycliffe,New Testament,Mark,14,19,"And thei bigunnen to be sori, and to seie to hym, ech bi hem silf, Whether Y?"
Mark 14.20 (Wycliffe),Wycliffe,New Testament,Mark,14,20,"Which seide to hem, Oon of twelue that puttith the hoond with me in the platere."
Mark 14.21 (Wycliffe),Wycliffe,New Testament,Mark,14,21,"And sotheli mannus sone goith, as it is writun of hym; but wo to that man, by whom mannus sone schal be bitrayed. It were good to hym, yf thilke man hadde not be borun."
Mark 14.22 (Wycliffe),Wycliffe,New Testament,Mark,14,22,"And while thei eeten, Jhesus took breed, and blessid, and brak, and yaf to hem, and seide, Take ye; this is my bodi."
Mark 14.23 (Wycliffe),Wycliffe,New Testament,Mark,14,23,"And whanne he hadde take the cuppe, he dide thankyngis, and yaf to hem, and alle dronken therof."
Mark 14.24 (Wycliffe),Wycliffe,New Testament,Mark,14,24,"And he seide to hem, This is my blood of the newe testament, which schal be sched for many."
Mark 14.25 (Wycliffe),Wycliffe,New Testament,Mark,14,25,"Treuli Y seye to you, for now Y schal not drynke of this fruyt of vyne, in to that dai whane Y schal drynke it newe in the rewme of God."
Mark 14.26 (Wycliffe),Wycliffe,New Testament,Mark,14,26,"And whanne the ympne was seid, thei wenten out in to the hil of Olyues."
Mark 14.27 (Wycliffe),Wycliffe,New Testament,Mark,14,27,"And Jhesus seide to hem, Alle ye schulen be sclaundrid in me in this nyyt; for it is writun, Y schal smyte the scheepherde, and the scheep of the flok schulen be disparplid."
Mark 14.28 (Wycliffe),Wycliffe,New Testament,Mark,14,28,"But aftir that Y schal rise ayen, Y schal go bifor you in to Galilee."
Mark 14.29 (Wycliffe),Wycliffe,New Testament,Mark,14,29,"And Petir seide to hym, Thouy alle schulen be sclaundrid, but not Y."
Mark 14.30 (Wycliffe),Wycliffe,New Testament,Mark,14,30,"And Jhesus seide to hym, Treuli Y seie to thee, that to dai bifore that the cok in this niyt crowe twies, thou schalt thries denye me."
Mark 14.31 (Wycliffe),Wycliffe,New Testament,Mark,14,31,"But he seide more, Thouy it bihoueth, that Y die togider with thee, Y schal not forsake thee. And in lijk maner alle seiden."
Mark 14.32 (Wycliffe),Wycliffe,New Testament,Mark,14,32,"And thei camen in to a place, whos name is Gethsamany. And he seide to hise disciplis, Sitte ye here, while Y preye."
Mark 14.33 (Wycliffe),Wycliffe,New Testament,Mark,14,33,"And he took Petir and James and Joon with hym, and bigan to drede, and to be anoyed."
Mark 14.34 (Wycliffe),Wycliffe,New Testament,Mark,14,34,"And he seide to hem, My soule is soreweful to the deeth; abide ye here, and wake ye with me."
Mark 14.35 (Wycliffe),Wycliffe,New Testament,Mark,14,35,"And whanne he was gon forth a litil, he felde doun on the erthe, and preiede, that if it myyte be, that the our schulde passe fro hym."
Mark 14.36 (Wycliffe),Wycliffe,New Testament,Mark,14,36,"And he seide, Abba, fadir, alle thingis ben possible to thee, bere ouer fro me this cuppe; but not that Y wole, but that thou wolt, be don."
Mark 14.37 (Wycliffe),Wycliffe,New Testament,Mark,14,37,"And he cam, and foond hem slepynge. And he seide to Petir, Symount, slepist thou? myytist thou not wake with me oon our?"
Mark 14.38 (Wycliffe),Wycliffe,New Testament,Mark,14,38,"Wake ye, and preie ye, that ye entre not in to temptacioun; for the spirit is redi, but the fleische is sijk."
Mark 14.39 (Wycliffe),Wycliffe,New Testament,Mark,14,39,"And eftsoone he yede, and preiede, and seide the same word;"
Mark 14.40 (Wycliffe),Wycliffe,New Testament,Mark,14,40,"and turnede ayen eftsoone, and foond hem slepynge; for her iyen weren heuyed. And thei knewen not, what thei schulden answere to hym."
Mark 14.41 (Wycliffe),Wycliffe,New Testament,Mark,14,41,"And he cam the thridde tyme, and seide to hem, Slepe ye now, and reste ye; it suffisith. The hour is comun; lo! mannus sone schal be bitraied in to the hondis of synful men."
Mark 14.42 (Wycliffe),Wycliffe,New Testament,Mark,14,42,"Rise ye, go we; lo! he that schal bitraye me is nyy."
Mark 14.43 (Wycliffe),Wycliffe,New Testament,Mark,14,43,"And yit while he spak, Judas Scarioth, oon of the twelue, cam, and with him miche puple with swerdis and staues, sent fro the hiyest prestis, and the scribis, and fro the eldre men."
Mark 14.44 (Wycliffe),Wycliffe,New Testament,Mark,14,44,"And his traytour hadde youun to hem a tokene, and seide, Whom euer Y kisse, he it is; holde ye hym, and lede ye warli."
Mark 14.45 (Wycliffe),Wycliffe,New Testament,Mark,14,45,"And whanne he cam, anoon he came to hym, and seide, Maistir; and he kisside hym."
Mark 14.46 (Wycliffe),Wycliffe,New Testament,Mark,14,46,"And thei leiden hondis on hym, and helden hym."
Mark 14.47 (Wycliffe),Wycliffe,New Testament,Mark,14,47,"But oon of the men that stoden aboute, drowy out a swerd, and smoot the seruaunt of the hiyest preest, and kittide of his eere."
Mark 14.48 (Wycliffe),Wycliffe,New Testament,Mark,14,48,"And Jhesus answeride, and seide to hem, As to a theef ye han gon out with swerdis and staues, to take me?"
Mark 14.49 (Wycliffe),Wycliffe,New Testament,Mark,14,49,"Dai bi dai Y was among you, and tauyte in the temple, and ye helden not me; but that the scripturis be fulfillid."
Mark 14.50 (Wycliffe),Wycliffe,New Testament,Mark,14,50,"Thanne alle hise disciplis forsoken hym, and fledden."
Mark 14.51 (Wycliffe),Wycliffe,New Testament,Mark,14,51,"But a yong man, clothid with lynnun cloth on the bare, suede hym; and thei helden hym."
Mark 14.52 (Wycliffe),Wycliffe,New Testament,Mark,14,52,"And he lefte the lynnyn clothing, and fleiy nakid awei fro hem."
Mark 14.53 (Wycliffe),Wycliffe,New Testament,Mark,14,53,And thei ledden Jhesu to the hiyest preest. And alle the prestis and scribis and eldere men camen togidir.
Mark 14.54 (Wycliffe),Wycliffe,New Testament,Mark,14,54,"But Petir suede hym afer in to the halle of the hiyest preest. And he sat with the mynystris, and warmede hym at the fier."
Mark 14.55 (Wycliffe),Wycliffe,New Testament,Mark,14,55,"And the hiyest prestis, and al the counsel, souyten witnessyng ayens Jhesu to take hym to the deeth; but thei founden not."
Mark 14.56 (Wycliffe),Wycliffe,New Testament,Mark,14,56,"For manye seiden fals witnessyng ayens hym, and the witnessyngis weren not couenable."
Mark 14.57 (Wycliffe),Wycliffe,New Testament,Mark,14,57,"And summe risen vp, and baren fals witnessyng ayens hym,"
Mark 14.58 (Wycliffe),Wycliffe,New Testament,Mark,14,58,"and seiden, For we han herd hym seiynge, Y schal vndo this temple maad with hondis, and aftir the thridde dai Y schal bilde another not maad with hondis."
Mark 14.59 (Wycliffe),Wycliffe,New Testament,Mark,14,59,And the witnessyng of hem was not couenable.
Mark 14.60 (Wycliffe),Wycliffe,New Testament,Mark,14,60,"And the hiyest prest roos vp in to the myddil, and axide Jhesu, and seide, Answerist thou no thing to tho thingis that ben put ayens thee of these?"
Mark 14.61 (Wycliffe),Wycliffe,New Testament,Mark,14,61,"But he was stille, and answeride no thing. Eftsoone the hiyest prest axide hym, and seide to hym, Art thou Crist, the sone of the blessid God?"
Mark 14.62 (Wycliffe),Wycliffe,New Testament,Mark,14,62,"And Jhesus seide to hym, Y am; and ye schulen se mannus sone sittynge on the riythalf of the vertu of God, and comynge in the cloudis of heuene."
Mark 14.63 (Wycliffe),Wycliffe,New Testament,Mark,14,63,"And the hiyest preest torente hise clothis, and seide, What yit dissiren we witnessis?"
Mark 14.64 (Wycliffe),Wycliffe,New Testament,Mark,14,64,Ye han herd blasfemye. What semeth to you? And thei alle condempneden hym to be gilti of deeth.
Mark 14.65 (Wycliffe),Wycliffe,New Testament,Mark,14,65,"And summe bigunnen to bispete hym, and to hile his face, and to smite hym with buffetis, and seie to hym, Areede thou. And the mynystris beeten hym with strokis."
Mark 14.66 (Wycliffe),Wycliffe,New Testament,Mark,14,66,"And whanne Petir was in the halle bynethen, oon of the damesels of the hiyest prest cam."
Mark 14.67 (Wycliffe),Wycliffe,New Testament,Mark,14,67,"And whanne sche hadde seyn Petir warmynge hym, sche bihelde hym, and seide, And thou were with Jhesu of Nazareth."
Mark 14.68 (Wycliffe),Wycliffe,New Testament,Mark,14,68,"And he denyede, and seide, Nethir Y woot, nethir Y knowe, what thou seist. And he wente without forth bifor the halle; and anoon the cok crewe."
Mark 14.69 (Wycliffe),Wycliffe,New Testament,Mark,14,69,"And eftsoone whanne another damesel hadde seyn hym, sche bigan to seye to men that stoden aboute, That this is of hem."
Mark 14.70 (Wycliffe),Wycliffe,New Testament,Mark,14,70,"And he eftsoone denyede. And aftir a litil, eftsoone thei that stoden nyy, seiden to Petir, Verili thou art of hem, for thou art of Galilee also."
Mark 14.71 (Wycliffe),Wycliffe,New Testament,Mark,14,71,"But he bigan to curse and to swere, For Y knowe not this man, whom ye seien."
Mark 14.72 (Wycliffe),Wycliffe,New Testament,Mark,14,72,"And anoon eftsoones the cok crew. And Petir bithouyte on the word that Jhesus hadde seide to hym, Bifor the cok crowe twies, thries thou schalt denye me. And he bigan to wepe."
Mark 15.1 (Wycliffe),Wycliffe,New Testament,Mark,15,1,"And anoon in the morewtid the hiyeste prestis maden a counsel with the elder men, and the scribis, and with al the counsel, and bounden Jhesu and ledden, and bitoken hym to Pilat."
Mark 15.2 (Wycliffe),Wycliffe,New Testament,Mark,15,2,"And Pilat axide hym, Art thou kynge of Jewis? And Jhesus answeride, and seide to hym, Thou seist."
Mark 15.3 (Wycliffe),Wycliffe,New Testament,Mark,15,3,And the hieste prestis accusiden hym in many thingis.
Mark 15.4 (Wycliffe),Wycliffe,New Testament,Mark,15,4,"But Pilat eftsoone axide hym, and seide, Answerist thou no thing? Seest thou in hou many thingis thei accusen thee?"
Mark 15.5 (Wycliffe),Wycliffe,New Testament,Mark,15,5,"But Jhesus answeride no more, so that Pilat wondride."
Mark 15.6 (Wycliffe),Wycliffe,New Testament,Mark,15,6,"But bi the feeste dai he was wont to leeue to hem oon of men boundun, whom euer thei axiden."
Mark 15.7 (Wycliffe),Wycliffe,New Testament,Mark,15,7,"And oon ther was that was seid Barabas, that was boundun with men of dissencioun, that hadden don manslauytir in seducioun."
Mark 15.8 (Wycliffe),Wycliffe,New Testament,Mark,15,8,"And whanne the puple was gon vp, he bigan to preie, as he euer more dide to hem."
Mark 15.9 (Wycliffe),Wycliffe,New Testament,Mark,15,9,"And Pilat answeride to hem, and seide, Wolen ye Y leeue to you the kyng of Jewis?"
Mark 15.10 (Wycliffe),Wycliffe,New Testament,Mark,15,10,"For he wiste, that the hiyeste prestis hadden takun hym bi enuye."
Mark 15.11 (Wycliffe),Wycliffe,New Testament,Mark,15,11,"But the bischopis stireden the puple, that he schulde rather leeue to hem Barabas."
Mark 15.12 (Wycliffe),Wycliffe,New Testament,Mark,15,12,"And eftsoone Pilat answerde, and seide to hem, What thanne wolen ye that Y schal do to the kyng of Jewis?"
Mark 15.13 (Wycliffe),Wycliffe,New Testament,Mark,15,13,"And thei eftsoone crieden, Crucifie hym."
Mark 15.14 (Wycliffe),Wycliffe,New Testament,Mark,15,14,"But Pilat seide to hem, What yuel hath he don? And thei crieden the more, Crucifie hym."
Mark 15.15 (Wycliffe),Wycliffe,New Testament,Mark,15,15,"And Pilat, willynge to make aseeth to the puple, lefte to hem Barabas, and bitok to hem Jhesu, betun with scourgis, to be crucified."
Mark 15.16 (Wycliffe),Wycliffe,New Testament,Mark,15,16,"And knyytis ledden hym with ynneforth, in to the porche of the mote halle. And thei clepiden togidir al the cumpany of knyytis,"
Mark 15.17 (Wycliffe),Wycliffe,New Testament,Mark,15,17,"and clothiden hym with purpur. And thei writhen a coroun of thornes, and puttiden on hym."
Mark 15.18 (Wycliffe),Wycliffe,New Testament,Mark,15,18,"And thei bigunnen to grete hym, and seiden, Heile, thou kyng of Jewis."
Mark 15.19 (Wycliffe),Wycliffe,New Testament,Mark,15,19,"And thei smyten his heed with a reed, and bispatten hym; and thei kneliden, and worschipiden hym."
Mark 15.20 (Wycliffe),Wycliffe,New Testament,Mark,15,20,"And aftir that thei hadden scorned him, thei vnclothiden hym of purpur, and clothiden hym with hise clothis, and ledden out hym, to crucifie hym."
Mark 15.21 (Wycliffe),Wycliffe,New Testament,Mark,15,21,"And thei compelliden a man that passide the weie, that cam fro the toun, Symount of Syrenen, the fader of Alisaundir and of Rufe, to bere his cross."
Mark 15.22 (Wycliffe),Wycliffe,New Testament,Mark,15,22,"And thei ledden hym in to a place Golgatha, that is to seie, the place of Caluari."
Mark 15.23 (Wycliffe),Wycliffe,New Testament,Mark,15,23,"And thei yauen to hym to drynke wyn meddlid with mirre, and he took not."
Mark 15.24 (Wycliffe),Wycliffe,New Testament,Mark,15,24,"And thei crucifieden him, and departiden hise clothis, and kesten lot on tho, who schulde take what."
Mark 15.25 (Wycliffe),Wycliffe,New Testament,Mark,15,25,"And it was the thridde our, and thei crucifieden hym."
Mark 15.26 (Wycliffe),Wycliffe,New Testament,Mark,15,26,"And the titil of his cause was writun, Kyng of Jewis."
Mark 15.27 (Wycliffe),Wycliffe,New Testament,Mark,15,27,"And thei crucifien with hym twei theues, oon at the riythalf and oon at his lefthalf."
Mark 15.28 (Wycliffe),Wycliffe,New Testament,Mark,15,28,"And the scripture was fulfillid that seith, And he is ordeyned with wickid men."
Mark 15.29 (Wycliffe),Wycliffe,New Testament,Mark,15,29,"And as thei passiden forth, thei blasfemyden hym, mouynge her heedis, and seiynge, Vath! thou that distriest the temple of God, and in thre daies bildist it ayen;"
Mark 15.30 (Wycliffe),Wycliffe,New Testament,Mark,15,30,"come adoun fro the crosse, and make thi silf saaf."
Mark 15.31 (Wycliffe),Wycliffe,New Testament,Mark,15,31,"Also the hiyeste prestis scorneden hym ech to othir with the scribis, and seiden, He made othir men saaf, he may not saue hym silf."
Mark 15.32 (Wycliffe),Wycliffe,New Testament,Mark,15,32,"Crist, kyng of Israel, come doun now fro the cross, that we seen, and bileuen. And thei that weren crucified with hym, dispiseden hym."
Mark 15.33 (Wycliffe),Wycliffe,New Testament,Mark,15,33,"And whanne the sixte hour was come, derknessis weren made on al the erthe til in to the nynthe our."
Mark 15.34 (Wycliffe),Wycliffe,New Testament,Mark,15,34,"And in the nynthe our Jhesus criede with a greet vois, and seide, Heloy, Heloy, lamasabatany, that is to seie, My God, my God, whi hast thou forsakun me?"
Mark 15.35 (Wycliffe),Wycliffe,New Testament,Mark,15,35,"And summe of men that stoden aboute herden, and seiden, Lo! he clepith Helye."
Mark 15.36 (Wycliffe),Wycliffe,New Testament,Mark,15,36,"And oon ranne, and fillide a spounge with vynegre, and puttide aboute to a reede, and yaf to hym drynke, and seide, Suffre ye, se we, if Helie come to do hym doun."
Mark 15.37 (Wycliffe),Wycliffe,New Testament,Mark,15,37,"And Jhesus yaf out a greet cry, and diede."
Mark 15.38 (Wycliffe),Wycliffe,New Testament,Mark,15,38,And the veil of the temple was rent atwo fro the hiyeste to bynethe.
Mark 15.39 (Wycliffe),Wycliffe,New Testament,Mark,15,39,"But the centurien that stood forn ayens siy, that he so criynge hadde diede, and seide, Verili, this man was Goddis sone."
Mark 15.40 (Wycliffe),Wycliffe,New Testament,Mark,15,40,"And ther weren also wymmen biholdynge fro afer, among whiche was Marie Maudeleyn, and Marie, the modir of James the lesse, and of Joseph, and of Salome."
Mark 15.41 (Wycliffe),Wycliffe,New Testament,Mark,15,41,"And whanne Jhesus was in Galilee, thei folewiden hym, and mynystriden to hym, and many othere wymmen, that camen vp togidir with him to Jerusalem."
Mark 15.42 (Wycliffe),Wycliffe,New Testament,Mark,15,42,"And whanne euentid was come, for it was the euentid which is bifor the sabat,"
Mark 15.43 (Wycliffe),Wycliffe,New Testament,Mark,15,43,"Joseph of Armathie, the noble decurioun, cam, and he abood the rewme of God; and booldli he entride to Pilat, and axide the bodi of Jhesu."
Mark 15.44 (Wycliffe),Wycliffe,New Testament,Mark,15,44,"But Pilat wondride, if he were now deed."
Mark 15.45 (Wycliffe),Wycliffe,New Testament,Mark,15,45,"And whanne the centurion was clepid, he axide hym, if he were deed; and whanne he knewe of the centurion, he grauntide the bodi of Jhesu to Joseph."
Mark 15.46 (Wycliffe),Wycliffe,New Testament,Mark,15,46,"And Joseph bouyte lynnen cloth, and took hym doun, and wlappide in the lynnen cloth, and leide hym in a sepulcre that was hewun of a stoon, and walewide a stoon to the dore of the sepulcre."
Mark 15.47 (Wycliffe),Wycliffe,New Testament,Mark,15,47,"And Marie Maudeleyne and Marie of Joseph bihelden, where he was leid."
Mark 16.1 (Wycliffe),Wycliffe,New Testament,Mark,16,1,"And whanne the sabat was passid, Marie Maudeleyne, and Marie of James, and Salomee bouyten swete smellynge oynementis, to come and to anoynte Jhesu."
Mark 16.2 (Wycliffe),Wycliffe,New Testament,Mark,16,2,"And ful eerli in oon of the woke daies, thei camen to the sepulcre, whanne the sunne was risun."
Mark 16.3 (Wycliffe),Wycliffe,New Testament,Mark,16,3,"And thei seiden togidere, Who schal meue awey to vs the stoon fro the dore of the sepulcre?"
Mark 16.4 (Wycliffe),Wycliffe,New Testament,Mark,16,4,"And thei bihelden, and seien the stoon walewid awei, for it was ful greet."
Mark 16.5 (Wycliffe),Wycliffe,New Testament,Mark,16,5,"And thei yeden in to the sepulcre, and sayn a yonglyng, hilide with a white stole, sittynge at the riythalf; and thei weren afeerd."
Mark 16.6 (Wycliffe),Wycliffe,New Testament,Mark,16,6,"Which seith to hem, Nyle ye drede; ye seken Jhesu of Nazareth crucified; he is risun, he is not here; lo! the place where thei leiden hym."
Mark 16.7 (Wycliffe),Wycliffe,New Testament,Mark,16,7,"But go ye, and seie ye to hise disciplis, and to Petir, that he schal go bifor you in to Galilee; there ye schulen se hym, as he seide to you."
Mark 16.8 (Wycliffe),Wycliffe,New Testament,Mark,16,8,"And thei yeden out, and fledden fro the sepulcre; for drede and quakyng had assailed hem, and to no man thei seiden ony thing, for thei dredden."
Mark 16.9 (Wycliffe),Wycliffe,New Testament,Mark,16,9,"And Jhesus roos eerli the firste dai of the woke, and apperid firste to Marie Maudeleyne, fro whom he had caste out seuene deuelis."
Mark 16.10 (Wycliffe),Wycliffe,New Testament,Mark,16,10,"And sche yede, and tolde to hem that hadden ben with hym, whiche weren weilynge and wepynge."
Mark 16.11 (Wycliffe),Wycliffe,New Testament,Mark,16,11,"And thei herynge that he lyuyde, and was seyn of hir, bileueden not."
Mark 16.12 (Wycliffe),Wycliffe,New Testament,Mark,16,12,"But after these thingis whanne tweyne of hem wandriden, he was schewid in anothir liknesse to hem goynge in to a toun."
Mark 16.13 (Wycliffe),Wycliffe,New Testament,Mark,16,13,"And thei yeden, and telden to the othir, and nether thei bileueden to hem."
Mark 16.14 (Wycliffe),Wycliffe,New Testament,Mark,16,14,"But at the laste, whanne the enleuene disciplis saten at the mete, Jhesus apperide to hem, and repreuede the vnbileue of hem, and the hardnesse of herte, for thei bileueden not to hem, that hadden seyn that he was risun fro deeth."
Mark 16.15 (Wycliffe),Wycliffe,New Testament,Mark,16,15,"And he seide to hem, Go ye in to al the world, and preche the gospel to eche creature."
Mark 16.16 (Wycliffe),Wycliffe,New Testament,Mark,16,16,"Who that bileueth, and is baptisid, schal be saaf; but he that bileueth not, schal be dampned."
Mark 16.17 (Wycliffe),Wycliffe,New Testament,Mark,16,17,"And these tokenes schulen sue hem, that bileuen. In my name thei schulen caste out feendis; thei schulen speke with newe tungis;"
Mark 16.18 (Wycliffe),Wycliffe,New Testament,Mark,16,18,"thei schulen do awei serpentis; and if thei drynke ony venym, it schal not noye hem. Thei schulen sette her hondis on sijk men, and thei schulen wexe hoole."
Mark 16.19 (Wycliffe),Wycliffe,New Testament,Mark,16,19,"And the Lord Jhesu, aftir he hadde spokun to hem, was takun vp in to heuene, and he sittith on the riythalf of God."
Mark 16.20 (Wycliffe),Wycliffe,New Testament,Mark,16,20,"And thei yeden forth, and prechiden euery where, for the Lord wrouyte with hem, and confermyde the word with signes folewynge."
Luke 1.1 (Wycliffe),Wycliffe,New Testament,Luke,1,1,"Forsothe for manye men enforceden to ordeyne the tellyng of thingis, whiche ben fillid in vs,"
Luke 1.2 (Wycliffe),Wycliffe,New Testament,Luke,1,2,"as thei that seyn atte the bigynnyng, and weren ministris of the word,"
Luke 1.3 (Wycliffe),Wycliffe,New Testament,Luke,1,3,"bitaken, it is seen also to me, hauynge alle thingis diligentli bi ordre, to write to thee,"
Luke 1.4 (Wycliffe),Wycliffe,New Testament,Luke,1,4,"thou best Theofile, that thou knowe the treuthe of tho wordis, of whiche thou art lerned."
Luke 1.5 (Wycliffe),Wycliffe,New Testament,Luke,1,5,"In the daies of Eroude, kyng of Judee, ther was a prest, Sakarie bi name, of the sorte of Abia, and his wijf was of the douytris of Aaron, and hir name was Elizabeth."
Luke 1.6 (Wycliffe),Wycliffe,New Testament,Luke,1,6,"And bothe weren iust bifor God, goynge in alle the maundementis and iustifiyngis of the Lord, withouten pleynt."
Luke 1.7 (Wycliffe),Wycliffe,New Testament,Luke,1,7,"And thei hadden no child, for Elizabeth was bareyn, and bothe weren of grete age in her daies."
Luke 1.8 (Wycliffe),Wycliffe,New Testament,Luke,1,8,"And it bifel, that whanne Zacarie schulde do the office of preesthod, in the ordre of his cours tofor God,"
Luke 1.9 (Wycliffe),Wycliffe,New Testament,Luke,1,9,"aftir the custome of the preesthod, he wente forth bi lot, and entride in to the temple, to encense."
Luke 1.10 (Wycliffe),Wycliffe,New Testament,Luke,1,10,"And al the multitude of the puple was with outforth, and preiede in the our of encensyng."
Luke 1.11 (Wycliffe),Wycliffe,New Testament,Luke,1,11,"And an aungel of the Lord apperide to hym, and stood on the riythalf of the auter of encense."
Luke 1.12 (Wycliffe),Wycliffe,New Testament,Luke,1,12,"And Zacarie seynge was afraied, and drede fel vpon hym."
Luke 1.13 (Wycliffe),Wycliffe,New Testament,Luke,1,13,"And the aungel seide to hym, Zacarie, drede thou not; for thi preyer is herd, and Elizabeth, thi wijf, schal bere to thee a sone, and his name schal be clepid Joon."
Luke 1.14 (Wycliffe),Wycliffe,New Testament,Luke,1,14,And ioye and gladyng schal be to thee; and many schulen haue ioye in his natyuyte.
Luke 1.15 (Wycliffe),Wycliffe,New Testament,Luke,1,15,"For he schal be greet bifor the Lord, and he schal not drynke wyn and sidir, and he schal be fulfillid with the Hooli Goost yit of his modir wombe."
Luke 1.16 (Wycliffe),Wycliffe,New Testament,Luke,1,16,And he schal conuerte many of the children of Israel to her Lord God;
Luke 1.17 (Wycliffe),Wycliffe,New Testament,Luke,1,17,"and he schal go bifor hym in the spirit and the vertu of Helie; and he schal turne the hertis of the fadris in to the sones, and men out of bileue to the prudence of iust men, to make redi a perfit puple to the Lord."
Luke 1.18 (Wycliffe),Wycliffe,New Testament,Luke,1,18,"And Zacarie seide to the aungel, Wherof schal Y wite this? for Y am eld, and my wijf hath gon fer in to hir daies."
Luke 1.19 (Wycliffe),Wycliffe,New Testament,Luke,1,19,"And the aungel answeride, and seide to hym, For Y am Gabriel, that stonde niy bifor God; and Y am sent to thee to speke, and to euangelize to thee these thingis."
Luke 1.20 (Wycliffe),Wycliffe,New Testament,Luke,1,20,"And lo! thou schalt be doumbe, and thou schalt not mow speke til in to the dai, in which these thingis schulen be don; for thou hast not bileued to my wordis, whiche schulen be fulfillid in her tyme."
Luke 1.21 (Wycliffe),Wycliffe,New Testament,Luke,1,21,"And the puple was abidynge Zacarie, and thei wondriden, that he tariede in the temple."
Luke 1.22 (Wycliffe),Wycliffe,New Testament,Luke,1,22,"And he yede out, and myyte not speke to hem, and thei knewen that he hadde seyn a visioun in the temple. And he bikenyde to hem, and he dwellide stille doumbe."
Luke 1.23 (Wycliffe),Wycliffe,New Testament,Luke,1,23,"And it was don, whanne the daies of his office weren fulfillid, he wente in to his hous."
Luke 1.24 (Wycliffe),Wycliffe,New Testament,Luke,1,24,"And aftir these daies Elizabeth, his wijf, conseyuede, and hidde hir fyue monethis, and seide,"
Luke 1.25 (Wycliffe),Wycliffe,New Testament,Luke,1,25,"For so the Lord dide to me in the daies, in whiche he bihelde, to take awei my repreef among men."
Luke 1.26 (Wycliffe),Wycliffe,New Testament,Luke,1,26,"But in the sixte moneth the aungel Gabriel was sent fro God in to a citee of Galilee, whos name was Nazareth,"
Luke 1.27 (Wycliffe),Wycliffe,New Testament,Luke,1,27,"to a maidyn, weddid to a man, whos name was Joseph, of the hous of Dauid; and the name of the maidun was Marie."
Luke 1.28 (Wycliffe),Wycliffe,New Testament,Luke,1,28,"And the aungel entride to hir, and seide, Heil, ful of grace; the Lord be with thee; blessid be thou among wymmen."
Luke 1.29 (Wycliffe),Wycliffe,New Testament,Luke,1,29,"And whanne sche hadde herd, sche was troublid in his word, and thouyte what maner salutacioun this was."
Luke 1.30 (Wycliffe),Wycliffe,New Testament,Luke,1,30,"And the aungel seide to hir, Ne drede thou not, Marie, for thou hast foundun grace anentis God."
Luke 1.31 (Wycliffe),Wycliffe,New Testament,Luke,1,31,"Lo! thou schalt conceyue in wombe, and schalt bere a sone, and thou schalt clepe his name Jhesus."
Luke 1.32 (Wycliffe),Wycliffe,New Testament,Luke,1,32,"This schal be greet, and he schal be clepid the sone of the Hiyeste; and the Lord God schal yeue to hym the seete of Dauid, his fadir, and he schal regne in the hous of Jacob with outen ende,"
Luke 1.33 (Wycliffe),Wycliffe,New Testament,Luke,1,33,and of his rewme schal be noon ende.
Luke 1.34 (Wycliffe),Wycliffe,New Testament,Luke,1,34,"And Marie seide to the aungel, On what maner schal this thing be doon, for Y knowe not man?"
Luke 1.35 (Wycliffe),Wycliffe,New Testament,Luke,1,35,"And the aungel answeride, and seide to hir, The Hooly Goost schal come fro aboue in to thee, and the vertu of the Hiyeste schal ouerschadewe thee; and therfor that hooli thing that schal be borun of thee, schal be clepid the sone of God."
Luke 1.36 (Wycliffe),Wycliffe,New Testament,Luke,1,36,"And lo! Elizabeth, thi cosyn, and sche also hath conceyued a sone in hir eelde, and this moneth is the sixte to hir that is clepid bareyn;"
Luke 1.37 (Wycliffe),Wycliffe,New Testament,Luke,1,37,for euery word schal not be inpossible anentis God.
Luke 1.38 (Wycliffe),Wycliffe,New Testament,Luke,1,38,"And Marie seide, Lo! the handmaydyn of the Lord; be it don to me aftir thi word. And the aungel departide fro hir."
Luke 1.39 (Wycliffe),Wycliffe,New Testament,Luke,1,39,"And Marie roos vp in tho daies, and wente with haaste in to the mounteyns, in to a citee of Judee."
Luke 1.40 (Wycliffe),Wycliffe,New Testament,Luke,1,40,"And sche entride in to the hous of Zacarie, and grette Elizabeth."
Luke 1.41 (Wycliffe),Wycliffe,New Testament,Luke,1,41,"And it was don, as Elizabeth herde the salutacioun of Marie, the yong child in hir wombe gladide. And Elizabeth was fulfillid with the Hooli Goost,"
Luke 1.42 (Wycliffe),Wycliffe,New Testament,Luke,1,42,"and criede with a greet vois, and seide, Blessid be thou among wymmen, and blessid be the fruyt of thi wombe."
Luke 1.43 (Wycliffe),Wycliffe,New Testament,Luke,1,43,"And whereof is this thing to me, that the modir of my Lord come to me?"
Luke 1.44 (Wycliffe),Wycliffe,New Testament,Luke,1,44,"For lo! as the voice of thi salutacioun was maad in myn eeris, the yong child gladide in ioye in my wombe."
Luke 1.45 (Wycliffe),Wycliffe,New Testament,Luke,1,45,"And blessid be thou, that hast bileued, for thilke thingis that ben seid of the Lord to thee, schulen be parfitli don."
Luke 1.46 (Wycliffe),Wycliffe,New Testament,Luke,1,46,"And Marie seide, Mi soule magnyfieth the Lord,"
Luke 1.47 (Wycliffe),Wycliffe,New Testament,Luke,1,47,"and my spirit hath gladid in God, myn helthe."
Luke 1.48 (Wycliffe),Wycliffe,New Testament,Luke,1,48,For he hath biholdun the mekenesse of his handmaidun.
Luke 1.49 (Wycliffe),Wycliffe,New Testament,Luke,1,49,"For lo! of this alle generaciouns schulen seie that Y am blessid. For he that is myyti hath don to me grete thingis, and his name is hooli."
Luke 1.50 (Wycliffe),Wycliffe,New Testament,Luke,1,50,"And his mercy is fro kynrede in to kynredes, to men that dreden hym."
Luke 1.51 (Wycliffe),Wycliffe,New Testament,Luke,1,51,"He made myyt in his arme, he scaterede proude men with the thouyte of his herte."
Luke 1.52 (Wycliffe),Wycliffe,New Testament,Luke,1,52,"He sette doun myyti men fro sete, and enhaunside meke men."
Luke 1.53 (Wycliffe),Wycliffe,New Testament,Luke,1,53,"He hath fulfillid hungri men with goodis, and he hath left riche men voide."
Luke 1.54 (Wycliffe),Wycliffe,New Testament,Luke,1,54,"He, hauynge mynde of his mercy, took Israel, his child;"
Luke 1.55 (Wycliffe),Wycliffe,New Testament,Luke,1,55,"as he hath spokun to oure fadris, to Abraham and to his seed, in to worldis."
Luke 1.56 (Wycliffe),Wycliffe,New Testament,Luke,1,56,"And Marie dwellide with hir, as it were thre monethis, and turnede ayen in to hir hous."
Luke 1.57 (Wycliffe),Wycliffe,New Testament,Luke,1,57,"But the tyme of beryng child was fulfillid to Elizabeth, and sche bare a sone."
Luke 1.58 (Wycliffe),Wycliffe,New Testament,Luke,1,58,"And the neiyboris and cosyns of hir herden, that the Lord hadde magnyfied his mercy with hir; and thei thankiden hym."
Luke 1.59 (Wycliffe),Wycliffe,New Testament,Luke,1,59,"And it was don in the eiyte dai, thei camen to circumcide the child; and thei clepiden hym Zacarie, bi the name of his fadir."
Luke 1.60 (Wycliffe),Wycliffe,New Testament,Luke,1,60,"And his moder answeride, and seide, Nay, but he schal be clepid Joon."
Luke 1.61 (Wycliffe),Wycliffe,New Testament,Luke,1,61,"And thei seiden to hir, For no man is in thi kynrede, that is clepid this name."
Luke 1.62 (Wycliffe),Wycliffe,New Testament,Luke,1,62,"And thei bikeneden to his fadir, what he wolde that he were clepid."
Luke 1.63 (Wycliffe),Wycliffe,New Testament,Luke,1,63,"And he axynge a poyntil, wroot, seiynge, Joon is his name."
Luke 1.64 (Wycliffe),Wycliffe,New Testament,Luke,1,64,"And alle men wondriden. And anoon his mouth was openyd, and his tunge, and he spak, and blesside God."
Luke 1.65 (Wycliffe),Wycliffe,New Testament,Luke,1,65,"And drede was maad on alle her neiyboris, and alle these wordis weren pupplischid on alle the mounteyns of Judee."
Luke 1.66 (Wycliffe),Wycliffe,New Testament,Luke,1,66,"And alle men that herden puttiden in her herte, and seiden, What maner child schal this be? For the hoond of the Lord was with hym."
Luke 1.67 (Wycliffe),Wycliffe,New Testament,Luke,1,67,"And Zacarie, his fadir, was fulfillid with the Hooli Goost, and prophesiede,"
Luke 1.68 (Wycliffe),Wycliffe,New Testament,Luke,1,68,"and seide, Blessid be the Lord God of Israel, for he hath visitid, and maad redempcioun of his puple."
Luke 1.69 (Wycliffe),Wycliffe,New Testament,Luke,1,69,"And he hath rerid to vs an horn of heelthe in the hous of Dauid, his child."
Luke 1.70 (Wycliffe),Wycliffe,New Testament,Luke,1,70,"As he spak bi the mouth of hise hooli prophetis, that weren fro the world."
Luke 1.71 (Wycliffe),Wycliffe,New Testament,Luke,1,71,"Helthe fro oure enemyes, and fro the hoond of alle men that hatiden vs."
Luke 1.72 (Wycliffe),Wycliffe,New Testament,Luke,1,72,"To do merci with oure fadris, and to haue mynde of his hooli testament."
Luke 1.73 (Wycliffe),Wycliffe,New Testament,Luke,1,73,"The greet ooth that he swoor to Abraham, oure fadir, to yyue hym silf to vs."
Luke 1.74 (Wycliffe),Wycliffe,New Testament,Luke,1,74,"That we with out drede delyuered fro the hoond of oure enemyes,"
Luke 1.75 (Wycliffe),Wycliffe,New Testament,Luke,1,75,"serue to hym, in hoolynesse and riytwisnesse bifor hym in alle oure daies."
Luke 1.76 (Wycliffe),Wycliffe,New Testament,Luke,1,76,"And thou, child, schalt be clepid the prophete of the Hiyest; for thou schalt go bifor the face of the Lord, to make redi hise weies."
Luke 1.77 (Wycliffe),Wycliffe,New Testament,Luke,1,77,"To yyue scyence of helthe to his puple, in to remyssioun of her synnes;"
Luke 1.78 (Wycliffe),Wycliffe,New Testament,Luke,1,78,"bi the inwardnesse of the merci of oure God, in the whiche he spryngynge vp fro an hiy hath visitid vs."
Luke 1.79 (Wycliffe),Wycliffe,New Testament,Luke,1,79,To yyue liyt to hem that sitten in derknessis and in schadewe of deeth; to dresse oure feet in to the weie of pees.
Luke 1.80 (Wycliffe),Wycliffe,New Testament,Luke,1,80,"And the child wexide, and was coumfortid in spirit, and was in desert placis til to the dai of his schewing to Israel."
Luke 2.1 (Wycliffe),Wycliffe,New Testament,Luke,2,1,"And it was don in tho daies, a maundement wente out fro the emperour August, that al the world schulde be discryued."
Luke 2.2 (Wycliffe),Wycliffe,New Testament,Luke,2,2,"This firste discryuyng was maad of Cyryn, iustice of Sirie."
Luke 2.3 (Wycliffe),Wycliffe,New Testament,Luke,2,3,"And alle men wenten to make professioun, ech in to his owne citee."
Luke 2.4 (Wycliffe),Wycliffe,New Testament,Luke,2,4,"And Joseph wente vp fro Galilee, fro the citee Nazareth, in to Judee, in to a citee of Dauid, that is clepid Bethleem, for that he was of the hous and of the meyne of Dauid,"
Luke 2.5 (Wycliffe),Wycliffe,New Testament,Luke,2,5,"that he schulde knouleche with Marie, his wijf, that was weddid to hym, and was greet with child."
Luke 2.6 (Wycliffe),Wycliffe,New Testament,Luke,2,6,"And it was don, while thei weren there, the daies weren fulfillid, that sche schulde bere child."
Luke 2.7 (Wycliffe),Wycliffe,New Testament,Luke,2,7,"And sche bare hir first borun sone, and wlappide hym in clothis, and leide hym in a cratche, for ther was no place to hym in no chaumbir."
Luke 2.8 (Wycliffe),Wycliffe,New Testament,Luke,2,8,"And scheepherdis weren in the same cuntre, wakynge and kepynge the watchis of the nyyt on her flok."
Luke 2.9 (Wycliffe),Wycliffe,New Testament,Luke,2,9,"And lo! the aungel of the Lord stood bisidis hem, and the cleernesse of God schinede aboute hem; and thei dredden with greet drede."
Luke 2.10 (Wycliffe),Wycliffe,New Testament,Luke,2,10,"And the aungel seide to hem, Nyle ye drede; for lo! Y preche to you a greet ioye, that schal be to al puple."
Luke 2.11 (Wycliffe),Wycliffe,New Testament,Luke,2,11,"For a sauyoure is borun to dai to you, that is Crist the Lord, in the citee of Dauid."
Luke 2.12 (Wycliffe),Wycliffe,New Testament,Luke,2,12,"And this is a tokene to you; ye schulen fynde a yong child wlappid in clothis, and leid in a cratche."
Luke 2.13 (Wycliffe),Wycliffe,New Testament,Luke,2,13,"And sudenli ther was maad with the aungel a multitude of heuenli knyythod, heriynge God,"
Luke 2.14 (Wycliffe),Wycliffe,New Testament,Luke,2,14,"and seiynge, Glorie be in the hiyeste thingis to God, and in erthe pees be to men of good wille."
Luke 2.15 (Wycliffe),Wycliffe,New Testament,Luke,2,15,"And it was don, as the aungelis passiden awei fro hem in to heuene, the scheephirdis spaken togider, and seiden, Go we ouer to Bethleem, and se we this word that is maad, which the Lord hath maad, and schewide to vs."
Luke 2.16 (Wycliffe),Wycliffe,New Testament,Luke,2,16,"And thei hiyynge camen, and founden Marie and Joseph, and the yong child leid in a cratche."
Luke 2.17 (Wycliffe),Wycliffe,New Testament,Luke,2,17,"And thei seynge, knewen of the word that was seid to hem of this child."
Luke 2.18 (Wycliffe),Wycliffe,New Testament,Luke,2,18,"And alle men that herden wondriden, and of these thingis that weren seid to hem of the scheephirdis."
Luke 2.19 (Wycliffe),Wycliffe,New Testament,Luke,2,19,"But Marie kepte alle these wordis, berynge togider in hir herte."
Luke 2.20 (Wycliffe),Wycliffe,New Testament,Luke,2,20,"And the scheepherdis turneden ayen, glorifyinge and heriynge God in alle thingis that thei hadden herd and seyn, as it was seid to hem."
Luke 2.21 (Wycliffe),Wycliffe,New Testament,Luke,2,21,"And aftir that the eiyte daies weren endid, that the child schulde be circumcided, his name was clepid Jhesus, which was clepid of the aungel, bifor that he was conceyued in the wombe."
Luke 2.22 (Wycliffe),Wycliffe,New Testament,Luke,2,22,"And aftir that the daies of the purgacioun of Marie weren fulfillid, aftir Moyses lawe, thei token hym into Jerusalem, to offre hym to the Lord, as it is writun in the lawe of the Lord,"
Luke 2.23 (Wycliffe),Wycliffe,New Testament,Luke,2,23,"For euery male kynde openynge the wombe, schal be clepid holi to the Lord; and that thei schulen yyue an offryng,"
Luke 2.24 (Wycliffe),Wycliffe,New Testament,Luke,2,24,"aftir that it is seid in the lawe of the Lord, A peire of turturis, or twei culuer briddis."
Luke 2.25 (Wycliffe),Wycliffe,New Testament,Luke,2,25,"And lo! a man was in Jerusalem, whos name was Symeon; and this man was iust and vertuous, and aboode the coumfort of Israel; and the Hooli Goost was in hym."
Luke 2.26 (Wycliffe),Wycliffe,New Testament,Luke,2,26,"And he hadde takun an answere of the Hooli Goost, that he schulde not se deeth, but he sawy first the Crist of the Lord."
Luke 2.27 (Wycliffe),Wycliffe,New Testament,Luke,2,27,"And he cam in spirit into the temple. And whanne his fadir and modir ledden the child Jhesu to do aftir the custom of the lawe for hym,"
Luke 2.28 (Wycliffe),Wycliffe,New Testament,Luke,2,28,"he took hym in to hise armes, and he blesside God,"
Luke 2.29 (Wycliffe),Wycliffe,New Testament,Luke,2,29,"and seide, Lord, now thou leuyst thi seruaunt aftir thi word in pees;"
Luke 2.30 (Wycliffe),Wycliffe,New Testament,Luke,2,30,"for myn iyen han seyn thin helthe,"
Luke 2.31 (Wycliffe),Wycliffe,New Testament,Luke,2,31,which thou hast maad redi bifor the face of alle puplis;
Luke 2.32 (Wycliffe),Wycliffe,New Testament,Luke,2,32,"liyt to the schewyng of hethene men, and glorie of thi puple Israel."
Luke 2.33 (Wycliffe),Wycliffe,New Testament,Luke,2,33,"And his fadir and his modir weren wondrynge on these thingis, that weren seid of hym."
Luke 2.34 (Wycliffe),Wycliffe,New Testament,Luke,2,34,"And Symeon blesside hem, and seide to Marie, his modir, Lo! this is set in to the fallyng doun and in to the risyng ayen of many men in Israel, and in to a tokene, to whom it schal be ayenseid."
Luke 2.35 (Wycliffe),Wycliffe,New Testament,Luke,2,35,"And a swerd schal passe thorou thin owne soule, that the thouytis ben schewid of many hertis."
Luke 2.36 (Wycliffe),Wycliffe,New Testament,Luke,2,36,"And Anna was a prophetesse, the douytir of Fanuel, of the lynage of Aser. And sche hadde goon forth in many daies, and hadde lyued with hir hosebonde seuene yeer fro hir maydynhode."
Luke 2.37 (Wycliffe),Wycliffe,New Testament,Luke,2,37,"And this was a widewe to foure scoor yeer and foure; and sche departide not fro the temple, but seruyde to God nyyt and dai in fastyngis and preieris."
Luke 2.38 (Wycliffe),Wycliffe,New Testament,Luke,2,38,"And this cam vpon hem in thilk our, and knoulechide to the Lord, and spak of hym to alle that abiden the redempcioun of Israel."
Luke 2.39 (Wycliffe),Wycliffe,New Testament,Luke,2,39,"And as thei hadden ful don alle thingis, aftir the lawe of the Lord, thei turneden ayen in to Galilee, in to her citee Nazareth."
Luke 2.40 (Wycliffe),Wycliffe,New Testament,Luke,2,40,"And the child wexe, and was coumfortid, ful of wisdom; and the grace of God was in hym."
Luke 2.41 (Wycliffe),Wycliffe,New Testament,Luke,2,41,"And his fadir and modir wenten ech yeer in to Jerusalem, in the solempne dai of pask."
Luke 2.42 (Wycliffe),Wycliffe,New Testament,Luke,2,42,"And whanne Jhesus was twelue yeer oold, thei wenten vp to Jerusalem, aftir the custom of the feeste dai."
Luke 2.43 (Wycliffe),Wycliffe,New Testament,Luke,2,43,"And whanne the daies weren don, thei turneden ayen; and the child abood in Jerusalem, and his fadir and modir knewen it not."
Luke 2.44 (Wycliffe),Wycliffe,New Testament,Luke,2,44,"For thei gessynge that he hadde be in the felowschip, camen a daies iourney, and souyten hym among hise cosyns and hise knouleche."
Luke 2.45 (Wycliffe),Wycliffe,New Testament,Luke,2,45,"And whanne thei founden hym not, thei turneden ayen in to Jerusalem, and souyten hym."
Luke 2.46 (Wycliffe),Wycliffe,New Testament,Luke,2,46,"And it bifelle, that aftir the thridde dai thei founden hym in the temple, sittynge in the myddil of the doctours, herynge hem and axynge hem."
Luke 2.47 (Wycliffe),Wycliffe,New Testament,Luke,2,47,"And alle men that herden hym, wondriden on the prudence and the answeris of hym."
Luke 2.48 (Wycliffe),Wycliffe,New Testament,Luke,2,48,"And thei seyn, and wondriden. And his modir seide to hym, Sone, what hast thou do to vs thus? Lo! thi fadir and Y sorewynge han souyte thee."
Luke 2.49 (Wycliffe),Wycliffe,New Testament,Luke,2,49,"And he seide to hem, What is it that ye souyten me? wisten ye not that in tho thingis that ben of my fadir, it behoueth me to be?"
Luke 2.50 (Wycliffe),Wycliffe,New Testament,Luke,2,50,"And thei vndurstoden not the word, which he spak to hem."
Luke 2.51 (Wycliffe),Wycliffe,New Testament,Luke,2,51,"And he cam doun with hem, and cam to Nazareth, and was suget to hem. And his moder kepte togidir alle these wordis, and bare hem in hir herte."
Luke 2.52 (Wycliffe),Wycliffe,New Testament,Luke,2,52,"And Jhesus profitide in wisdom, age, and grace, anentis God and men."
Luke 3.1 (Wycliffe),Wycliffe,New Testament,Luke,3,1,"In the fiftenthe yeer of the empire of Tiberie, the emperoure, whanne Pilat of Pounce gouernede Judee, and Eroude was prince of Galilee, and Filip, his brothir, was prince of Iturye, and of the cuntre of Tracon, and Lisanye was prince of Abilyn,"
Luke 3.2 (Wycliffe),Wycliffe,New Testament,Luke,3,2,"vndir the princis of prestis Annas and Caifas, the word of the Lord was maad on Joon, the sone of Zacarie, in desert."
Luke 3.3 (Wycliffe),Wycliffe,New Testament,Luke,3,3,"And he cam in to al the cuntre of Jordan, and prechide baptym of penaunce in to remyssioun of synnes."
Luke 3.4 (Wycliffe),Wycliffe,New Testament,Luke,3,4,"As it is wrytun in the book of the wordis of Isaye, the prophete, The voice of a crier in desert, Make ye redi the weie of the Lord, make ye hise pathis riyt."
Luke 3.5 (Wycliffe),Wycliffe,New Testament,Luke,3,5,"Ech valey schal be fulfillid, and euery hil and litil hil schal be maad lowe; and schrewid thingis schulen ben in to dressid thingis, and scharp thingis in to pleyn weies;"
Luke 3.6 (Wycliffe),Wycliffe,New Testament,Luke,3,6,and euery fleisch schal se the heelthe of God.
Luke 3.7 (Wycliffe),Wycliffe,New Testament,Luke,3,7,"Therfor he seid to the puple, which wente out to be baptisid of hym, Kyndlyngis of eddris, who schewide to you to fle fro the wraththe to comynge?"
Luke 3.8 (Wycliffe),Wycliffe,New Testament,Luke,3,8,"Therfor do ye worthi fruytis of penaunce, and bigynne ye not to seie, We han a fadir Abraham; for Y seie to you, that God is myyti to reise of these stoonys the sones of Abraham."
Luke 3.9 (Wycliffe),Wycliffe,New Testament,Luke,3,9,"And now an axe is sett to the roote of the tree; and therfor euery tre that makith no good fruyt, schal be kit doun, and schal be cast in to the fier."
Luke 3.10 (Wycliffe),Wycliffe,New Testament,Luke,3,10,"And the puple axide hym, and seiden, What thanne schulen we do?"
Luke 3.11 (Wycliffe),Wycliffe,New Testament,Luke,3,11,"He answeride, and seide to hem, He that hath twei cootis, yyue to hym that hath noon; and he that hath metis, do in lijk maner."
Luke 3.12 (Wycliffe),Wycliffe,New Testament,Luke,3,12,"And pupplicans camen to be baptisid; and thei seiden to hym, Maister, what schulen we do?"
Luke 3.13 (Wycliffe),Wycliffe,New Testament,Luke,3,13,"And he seide to hem, Do ye no thing more, than that that is ordeyned to you."
Luke 3.14 (Wycliffe),Wycliffe,New Testament,Luke,3,14,"And knyytis axiden hym, and seiden, What schulen also we do? And he seide to hem, Smyte ye wrongfuli no man, nethir make ye fals chalenge, and be ye apayed with youre sowdis."
Luke 3.15 (Wycliffe),Wycliffe,New Testament,Luke,3,15,"Whanne al the puple gesside, and alle men thouyten in her hertis of Joon, lest perauenture he were Crist,"
Luke 3.16 (Wycliffe),Wycliffe,New Testament,Luke,3,16,"Joon answeride, and seide to alle men, Y baptize you in watir; but a stronger than Y schal come aftir me, of whom Y am not worthi to vnbynde the lace of his schoon; he schal baptize you in the Hooli Goost and fier."
Luke 3.17 (Wycliffe),Wycliffe,New Testament,Luke,3,17,"Whos wynewyng tool in his hond, and he schal purge his floor of corn, and schal gadere the whete in to his berne; but the chaffis he schal brenne with fier vnquenchable."
Luke 3.18 (Wycliffe),Wycliffe,New Testament,Luke,3,18,"And many othere thingis also he spak, and prechide to the puple. But Eroude tetrark, whanne he was blamed of Joon for Erodias,"
Luke 3.19 (Wycliffe),Wycliffe,New Testament,Luke,3,19,"the wijf of his brother, and for alle the yuelis that Eroude dide,"
Luke 3.20 (Wycliffe),Wycliffe,New Testament,Luke,3,20,"encreside this ouer alle, and schitte Joon in prisoun."
Luke 3.21 (Wycliffe),Wycliffe,New Testament,Luke,3,21,"And it was don, whanne al the puple was baptised, and whanne Jhesu was baptised, and preiede, heuene was openyd."
Luke 3.22 (Wycliffe),Wycliffe,New Testament,Luke,3,22,"And the Hooli Goost cam doun in bodili licnesse, as a dowue on hym; and a vois was maad fro heuene, Thou art my derworth sone, in thee it hath plesid to me."
Luke 3.23 (Wycliffe),Wycliffe,New Testament,Luke,3,23,"And Jhesu hym silf was bigynninge as of thritti yeer, that he was gessid the sone of Joseph, which was of Heli,"
Luke 3.24 (Wycliffe),Wycliffe,New Testament,Luke,3,24,"which was of Mathath, which was of Leuy, which was of Melchi, that was of Jamne,"
Luke 3.25 (Wycliffe),Wycliffe,New Testament,Luke,3,25,"that was of Joseph, that was of Matatie, that was of Amos, that was of Naum, that was of Hely, that was of Nagge,"
Luke 3.26 (Wycliffe),Wycliffe,New Testament,Luke,3,26,"that was of Mathath, that was of Matatie, that was of Semei, that was of Joseph, that was of Juda, that was of Johanna,"
Luke 3.27 (Wycliffe),Wycliffe,New Testament,Luke,3,27,"that was of Resa, that was of Zorobabel, that was of Salatiel,"
Luke 3.28 (Wycliffe),Wycliffe,New Testament,Luke,3,28,"that was of Neri, that was of Melchi, that was of Addi, that was of Cosan, that was of Elmadan, that was of Her,"
Luke 3.29 (Wycliffe),Wycliffe,New Testament,Luke,3,29,"that was of Jhesu, that was of Eleasar, that was of Jorum, that was of Matath,"
Luke 3.30 (Wycliffe),Wycliffe,New Testament,Luke,3,30,"that was of Leuy, that was of Symeon, that was of Juda, that was of Joseph, that was of Jona, that was of Eliachym,"
Luke 3.31 (Wycliffe),Wycliffe,New Testament,Luke,3,31,"that was of Melca, that was of Menna, that of Mathatha, that was of Nathan,"
Luke 3.32 (Wycliffe),Wycliffe,New Testament,Luke,3,32,"that was of Dauid, that was of Jesse, that was of Obeth, that was of Boz, that was of Salmon, that was of Nason,"
Luke 3.33 (Wycliffe),Wycliffe,New Testament,Luke,3,33,"that was of Amynadab, that was of Aram, that was of Esrom, that was of Fares,"
Luke 3.34 (Wycliffe),Wycliffe,New Testament,Luke,3,34,"that was of Judas, that was of Jacob, that was of Isaac, that was of Abraham, that was of Tare, that was of Nachor,"
Luke 3.35 (Wycliffe),Wycliffe,New Testament,Luke,3,35,"that was of Seruth, that was of Ragau, that was of Faleth, that was of Heber,"
Luke 3.36 (Wycliffe),Wycliffe,New Testament,Luke,3,36,"that was of Sale, that was of Chaynan, that was of Arfaxath, that was of Sem, that was of Noe, that was of Lameth,"
Luke 3.37 (Wycliffe),Wycliffe,New Testament,Luke,3,37,"that was of Matussale, that was of Enok, that was of Jareth, that was of Malaliel, that was of Cainan, that was of Enos,"
Luke 3.38 (Wycliffe),Wycliffe,New Testament,Luke,3,38,"that was of Seth, that was of Adam, that was of God."
Luke 4.1 (Wycliffe),Wycliffe,New Testament,Luke,4,1,"And Jhesus ful of the Hooli Goost turnede ayen fro Jordan, and was led bi the spirit into desert fourti daies,"
Luke 4.2 (Wycliffe),Wycliffe,New Testament,Luke,4,2,"and was temptid of the deuel, and eet nothing in tho daies; and whanne tho daies weren endid, he hungride."
Luke 4.3 (Wycliffe),Wycliffe,New Testament,Luke,4,3,"And the deuel seide to him, If thou art Goddis sone, seie to this stoon, that it be maad breed."
Luke 4.4 (Wycliffe),Wycliffe,New Testament,Luke,4,4,"And Jhesus answeride to hym, It is writun, That a man lyueth not in breed aloone, but in euery word of God."
Luke 4.5 (Wycliffe),Wycliffe,New Testament,Luke,4,5,"And the deuel ladde hym in to an hiy hil, and schewide to hym alle the rewmes of the world in a moment of tyme;"
Luke 4.6 (Wycliffe),Wycliffe,New Testament,Luke,4,6,"and seide to hym, Y schal yyue to thee al this power, and the glorie of hem, for to me thei ben youun, and to whom Y wole, Y yyue hem;"
Luke 4.7 (Wycliffe),Wycliffe,New Testament,Luke,4,7,"therfor if thou falle doun, and worschipe bifore me, alle thingis schulen be thine."
Luke 4.8 (Wycliffe),Wycliffe,New Testament,Luke,4,8,"And Jhesus answeride, and seide to hym, It is writun, Thou schalt worschipe thi Lord God, and to hym aloone thou schalt serue."
Luke 4.9 (Wycliffe),Wycliffe,New Testament,Luke,4,9,"And he ledde hym in to Jerusalem, and sette hym on the pynacle of the temple, and seide to hym, If thou art Goddis sone, sende thi silf fro hennes doun;"
Luke 4.10 (Wycliffe),Wycliffe,New Testament,Luke,4,10,"for it is writun, For he hath comaundide to hise aungels of thee, that thei kepe thee in alle thi weies,"
Luke 4.11 (Wycliffe),Wycliffe,New Testament,Luke,4,11,"and that thei schulen take thee in hondis, lest perauenture thou hirte thi foote at a stoon."
Luke 4.12 (Wycliffe),Wycliffe,New Testament,Luke,4,12,"And Jhesus answeride, and seide to him, It is seid, Thou schalt not tempte thi Lord God."
Luke 4.13 (Wycliffe),Wycliffe,New Testament,Luke,4,13,"And whanne euery temptacioun was endid, the feend wente a wei fro hym for a tyme."
Luke 4.14 (Wycliffe),Wycliffe,New Testament,Luke,4,14,"And Jhesus turnede ayen in the vertu of the spirit in to Galilee, and the fame wente forth of hym thorou al the cuntre."
Luke 4.15 (Wycliffe),Wycliffe,New Testament,Luke,4,15,"And he tauyte in the synagogis of hem, and was magnyfied of alle men."
Luke 4.16 (Wycliffe),Wycliffe,New Testament,Luke,4,16,"And he cam to Nazareth, where he was norisschid, and entride aftir his custom in the sabat dai in to a synagoge, and roos to reed."
Luke 4.17 (Wycliffe),Wycliffe,New Testament,Luke,4,17,"And the book of Ysaye, the prophete, was takun to hym; and as he turnede the book, he foond a place, where it was wrytun,"
Luke 4.18 (Wycliffe),Wycliffe,New Testament,Luke,4,18,"The Spirit of the Lord on me, for which thing he anoyntide me; he sente me to preche to pore men, to hele contrite men in herte,"
Luke 4.19 (Wycliffe),Wycliffe,New Testament,Luke,4,19,"and to preche remyssioun to prisoneris, and siyt to blynde men, and to delyuere brokun men in to remissioun; to preche the yeer of the Lord plesaunt, and the dai of yeldyng ayen."
Luke 4.20 (Wycliffe),Wycliffe,New Testament,Luke,4,20,"And whanne he hadde closid the book, he yaf ayen to the mynystre, and sat; and the iyen of alle men in the synagoge were biholdynge in to hym."
Luke 4.21 (Wycliffe),Wycliffe,New Testament,Luke,4,21,"And he bigan to seie to hem, For in this dai this scripture is fulfillid in youre eeris."
Luke 4.22 (Wycliffe),Wycliffe,New Testament,Luke,4,22,"And alle men yauen witnessyng to hym, and wondriden in the wordis of grace, that camen forth of his mouth. And thei seiden, Whether this is not the sone of Joseph?"
Luke 4.23 (Wycliffe),Wycliffe,New Testament,Luke,4,23,"And he seide to hem, Sotheli ye schulen seie to me this liknesse, Leeche, heele thi silf. The Farisees seiden to Jhesu, Hou grete thingis han we herd don in Cafarnaum, do thou also here in thi cuntre."
Luke 4.24 (Wycliffe),Wycliffe,New Testament,Luke,4,24,"And he seide, Treuli Y seie to you, that no profete is resseyued in his owne cuntre."
Luke 4.25 (Wycliffe),Wycliffe,New Testament,Luke,4,25,"In treuthe Y seie to you, that many widowis weren in the daies of Elie, the prophete, in Israel, whanne heuene was closid thre yeer and sixe monethis, whanne greet hungur was maad in al the erthe;"
Luke 4.26 (Wycliffe),Wycliffe,New Testament,Luke,4,26,"and to noon of hem was Elye sent, but in to Sarepta of Sydon, to a widowe."
Luke 4.27 (Wycliffe),Wycliffe,New Testament,Luke,4,27,"And many meseles weren in Israel, vndur Helisee, the prophete, and noon of hem was clensid, but Naaman of Sirye."
Luke 4.28 (Wycliffe),Wycliffe,New Testament,Luke,4,28,"And alle in the synagoge herynge these thingis, weren fillid with wraththe."
Luke 4.29 (Wycliffe),Wycliffe,New Testament,Luke,4,29,"And thei risen vp, and drouen hym out with out the citee, and ledden hym to the cop of the hil on which her citee was bildid, to caste hym doun."
Luke 4.30 (Wycliffe),Wycliffe,New Testament,Luke,4,30,"But Jhesus passide, and wente thorou the myddil of hem; and cam doun in to Cafarnaum,"
Luke 4.31 (Wycliffe),Wycliffe,New Testament,Luke,4,31,"a citee of Galilee, and there he tauyte hem in sabotis."
Luke 4.32 (Wycliffe),Wycliffe,New Testament,Luke,4,32,"And thei weren astonyed in his techyng, for his word was in power."
Luke 4.33 (Wycliffe),Wycliffe,New Testament,Luke,4,33,"And in her synagoge was a man hauynge an vnclene feend, and he criede with greet vois,"
Luke 4.34 (Wycliffe),Wycliffe,New Testament,Luke,4,34,"and seide, Suffre, what to vs and to thee, Jhesu of Nazareth? art thou comun to leese vs? Y knowe, that thou art the hooli of God."
Luke 4.35 (Wycliffe),Wycliffe,New Testament,Luke,4,35,"And Jhesus blamede hym, and seide, Wexe doumbe, and go out fro hym. And whanne the feend hadde cast hym forth in to the myddil, he wente a wei fro hym, and he noyede hym no thing."
Luke 4.36 (Wycliffe),Wycliffe,New Testament,Luke,4,36,"And drede was maad in alle men, and thei spaken togider, and seiden, What is this word, for in power and vertu he comaundith to vnclene spiritis, and thei gon out?"
Luke 4.37 (Wycliffe),Wycliffe,New Testament,Luke,4,37,And the fame was pupplischid of him in to ech place of the cuntre.
Luke 4.38 (Wycliffe),Wycliffe,New Testament,Luke,4,38,"And Jhesus roos vp fro the synagoge, and entride in to the hous of Symount; and the modir of Symountis wijf was holdun with grete fyueris, and thei preieden hym for hir."
Luke 4.39 (Wycliffe),Wycliffe,New Testament,Luke,4,39,"And Jhesus stood ouer hir, and comaundide to the feuer, and it lefte hir; and anoon sche roos vp, and seruede hem."
Luke 4.40 (Wycliffe),Wycliffe,New Testament,Luke,4,40,"And whanne the sunne wente doun, alle that hadden sijke men with dyuerse langours, ledden hem to hym; and he sette his hoondis on ech bi hem silf, and heelide hem."
Luke 4.41 (Wycliffe),Wycliffe,New Testament,Luke,4,41,"And feendis wenten out fro manye, and crieden, and seiden, For thou art the sone of God. And he blamede, and suffride hem not to speke, for thei wisten hym, that he was Crist."
Luke 4.42 (Wycliffe),Wycliffe,New Testament,Luke,4,42,"And whanne the dai was come, he yede out, and wente in to a desert place; and the puple souyten hym, and thei camen to hym, and thei helden hym, that he schulde not go a wei fro hem."
Luke 4.43 (Wycliffe),Wycliffe,New Testament,Luke,4,43,"To whiche he seide, For also to othere citees it bihoueth me to preche the kyngdom of God, for therfor Y am sent."
Luke 4.44 (Wycliffe),Wycliffe,New Testament,Luke,4,44,And he prechide in the synagogis of Galilee.
Luke 5.1 (Wycliffe),Wycliffe,New Testament,Luke,5,1,"And it was don, whanne the puple cam fast to Jhesu, to here the word of God, he stood bisidis the pool of Genasereth,"
Luke 5.2 (Wycliffe),Wycliffe,New Testament,Luke,5,2,"and saiy two bootis stondynge bisidis the pool; and the fischeris weren go doun, and waischiden her nettis."
Luke 5.3 (Wycliffe),Wycliffe,New Testament,Luke,5,3,"And he wente vp in to a boot, that was Symoundis, and preiede hym to lede it a litil fro the loond; and he seet, and tauyte the puple out of the boot."
Luke 5.4 (Wycliffe),Wycliffe,New Testament,Luke,5,4,"And as he ceesside to speke, he seide to Symount, Lede thou in to the depthe, and slake youre nettis to take fisch."
Luke 5.5 (Wycliffe),Wycliffe,New Testament,Luke,5,5,"And Symount answeride, and seide to hym, Comaundoure, we traueliden al the nyyt, and token no thing, but in thi word Y schal leye out the net."
Luke 5.6 (Wycliffe),Wycliffe,New Testament,Luke,5,6,"And whanne thei hadden do this thing, thei closiden togidir a greet multitude of fischis; and her net was brokun."
Luke 5.7 (Wycliffe),Wycliffe,New Testament,Luke,5,7,"And thei bikenyden to felawis, that weren in anothir boot, that thei schulden come, and helpe hem. And thei camen, and filliden bothe the bootis, so that thei weren almost drenchid."
Luke 5.8 (Wycliffe),Wycliffe,New Testament,Luke,5,8,"And whanne Symount Petir saiy this thing, he felde doun to the knees of Jhesu, and seide, Lord, go fro me, for Y am a synful man."
Luke 5.9 (Wycliffe),Wycliffe,New Testament,Luke,5,9,"For he was on ech side astonyed, and alle that weren with hym, in the takyng of fischis whiche thei token."
Luke 5.10 (Wycliffe),Wycliffe,New Testament,Luke,5,10,"Sotheli in lijk maner James and Joon, the sones of Zebedee, that weren felowis of Symount Petre. And Jhesus seide to Symount, Nyle thou drede; now fro this tyme thou schalt take men."
Luke 5.11 (Wycliffe),Wycliffe,New Testament,Luke,5,11,"And whanne the bootis weren led vp to the loond, thei leften alle thingis, and thei sueden hym."
Luke 5.12 (Wycliffe),Wycliffe,New Testament,Luke,5,12,"And it was don, whanne he was in oon of the citees, lo! a man ful of lepre; and seynge Jhesu felle doun on his face, and preyede hym, and seide, Lord, if thou wolt, thou maist make me clene."
Luke 5.13 (Wycliffe),Wycliffe,New Testament,Luke,5,13,"And Jhesus held forth his hoond, and touchide hym, and seide, Y wole, be thou maad cleene. And anoon the lepre passide awei fro hym."
Luke 5.14 (Wycliffe),Wycliffe,New Testament,Luke,5,14,"And Jhesus comaundide to hym, that he schulde seie to no man; But go, schewe thou thee to a preest, and offre for thi clensyng, as Moises bad, in to witnessyng to hem."
Luke 5.15 (Wycliffe),Wycliffe,New Testament,Luke,5,15,"And the word walkide aboute the more of hym; and myche puple camen togidere, to here, and to be heelid of her siknessis."
Luke 5.16 (Wycliffe),Wycliffe,New Testament,Luke,5,16,"And he wente in to desert, and preiede."
Luke 5.17 (Wycliffe),Wycliffe,New Testament,Luke,5,17,"And it was don in oon of the daies, he sat, and tauyte; and there weren Farisees sittynge, and doctouris of the lawe, that camen of eche castel of Galilee, and of Judee, and of Jerusalem; and the vertu of the Lord was to heele sike men."
Luke 5.18 (Wycliffe),Wycliffe,New Testament,Luke,5,18,"And lo! men beren in a bed a man that was sijk in the palsye, and thei souyten to bere hym in, and sette bifor hym."
Luke 5.19 (Wycliffe),Wycliffe,New Testament,Luke,5,19,"And thei founden not in what partie thei schulden bere hym in, for the puple, and thei wenten on the roof, and bi the sclattis thei leeten hym doun with the bed, in to the myddil, bifor Jhesus."
Luke 5.20 (Wycliffe),Wycliffe,New Testament,Luke,5,20,"And whanne Jhesu saiy the feith of hem, he seide, Man, thi synnes ben foryouun to thee."
Luke 5.21 (Wycliffe),Wycliffe,New Testament,Luke,5,21,"And the scribis and Farisees bigunnen to thenke, seiynge, Who is this, that spekith blasfemyes? who may foryyue synnes, but God aloone?"
Luke 5.22 (Wycliffe),Wycliffe,New Testament,Luke,5,22,"And as Jhesus knewe the thouytis of hem, he answeride, and seide to hem, What thenken ye yuele thingis in youre hertes?"
Luke 5.23 (Wycliffe),Wycliffe,New Testament,Luke,5,23,"What is liyter to seie, Synnes ben foryouun to thee, or to seie, Rise vp, and walke?"
Luke 5.24 (Wycliffe),Wycliffe,New Testament,Luke,5,24,"But that ye wite, that mannus sone hath power in erthe to foryyue synnes, he seide to the sijk man in palesie, Y seie to thee, ryse vp, take thi bed, and go in to thin hous."
Luke 5.25 (Wycliffe),Wycliffe,New Testament,Luke,5,25,"And anoon he roos vp bifor hem, and took the bed in which he lay, and wente in to his hous, and magnyfiede God."
Luke 5.26 (Wycliffe),Wycliffe,New Testament,Luke,5,26,"And greet wondur took alle, and thei magnyfieden God; and thei weren fulfillid with greet drede, and seiden, For we han seyn merueilouse thingis to dai."
Luke 5.27 (Wycliffe),Wycliffe,New Testament,Luke,5,27,"And after these thingis Jhesus wente out, and saiy a pupplican, Leuy bi name, sittynge at the tolbothe. And he seide to hym, Sue thou me;"
Luke 5.28 (Wycliffe),Wycliffe,New Testament,Luke,5,28,"and whanne he hadde left alle thingis, he roos vp, and suede hym."
Luke 5.29 (Wycliffe),Wycliffe,New Testament,Luke,5,29,"And Leuy made to hym a greet feeste in his hous; and ther was a greet cumpanye of pupplicans, and of othere that weren with hem, sittynge at the mete."
Luke 5.30 (Wycliffe),Wycliffe,New Testament,Luke,5,30,"And Farisees and the scribis of hem grutchiden, and seiden to hise disciplis, Whi eten ye and drynken with pupplicans and synful men?"
Luke 5.31 (Wycliffe),Wycliffe,New Testament,Luke,5,31,"And Jhesus answeride, and seide to hem, Thei that ben hoole han no nede to a leche, but thei that ben sijke;"
Luke 5.32 (Wycliffe),Wycliffe,New Testament,Luke,5,32,"for Y cam not to clepe iuste men, but synful men to penaunce."
Luke 5.33 (Wycliffe),Wycliffe,New Testament,Luke,5,33,"And thei seiden to hym, Whi the disciplis of Joon fasten ofte, and maken preieris, also and of Farisees, but thine eten and drynken?"
Luke 5.34 (Wycliffe),Wycliffe,New Testament,Luke,5,34,"To whiche he seide, Whether ye moun make the sones of the spouse to faste, while the spouse is with hem?"
Luke 5.35 (Wycliffe),Wycliffe,New Testament,Luke,5,35,"But daies schulen come, whanne the spouse schal be takun a wei fro hem, and thanne thei schulen faste in tho daies."
Luke 5.36 (Wycliffe),Wycliffe,New Testament,Luke,5,36,"And he seide to hem also a liknesse; For no man takith a pece fro a newe cloth, and puttith it in to an oold clothing; ellis bothe he brekith the newe, and the pece of the newe acordith not to the elde."
Luke 5.37 (Wycliffe),Wycliffe,New Testament,Luke,5,37,"And no man puttith newe wyne in to oolde botels; ellis the newe wyn schal breke the botels, and the wyn schal be sched out, and the botels schulen perische."
Luke 5.38 (Wycliffe),Wycliffe,New Testament,Luke,5,38,"But newe wyne owith to be put in to newe botels, and bothe ben kept."
Luke 5.39 (Wycliffe),Wycliffe,New Testament,Luke,5,39,"And no man drynkynge the elde, wole anoon the newe; for he seith, The olde is the betere."
Luke 6.1 (Wycliffe),Wycliffe,New Testament,Luke,6,1,"And it was don in the secounde firste sabat, whanne he passid bi cornes, hise disciplis pluckiden eeris of corn; and thei frotynge with her hondis, eeten."
Luke 6.2 (Wycliffe),Wycliffe,New Testament,Luke,6,2,"And summe of the Farisees seiden to hem, What doon ye that, that is not leeueful in the sabotis?"
Luke 6.3 (Wycliffe),Wycliffe,New Testament,Luke,6,3,"And Jhesus answeride, and seide to hem, Han ye not redde, what Dauith dide, whanne he hungride, and thei that weren with hym;"
Luke 6.4 (Wycliffe),Wycliffe,New Testament,Luke,6,4,"hou he entride in to the hous of God, and took looues of proposicioun, and eet, and yaf to hem that weren with hem; whiche looues it was not leeueful to eete, but oonli to prestis."
Luke 6.5 (Wycliffe),Wycliffe,New Testament,Luke,6,5,"And he seide to hem, For mannus sone is lord, yhe, of the sabat."
Luke 6.6 (Wycliffe),Wycliffe,New Testament,Luke,6,6,"And it was don in another sabat, that he entride in to a synagoge, and tauyte. And a man was there, and his riyt hoond was drie."
Luke 6.7 (Wycliffe),Wycliffe,New Testament,Luke,6,7,"And the scribis and Farisees aspieden hym, if he wolde heele hym in the sabat, that thei schulden fynde cause, whereof thei schulden accuse hym."
Luke 6.8 (Wycliffe),Wycliffe,New Testament,Luke,6,8,"And he wiste the thouytis of hem, and he seide to the man that hadde a drie hoond, Rise vp, and stonde in to the myddil. And he roos, and stood."
Luke 6.9 (Wycliffe),Wycliffe,New Testament,Luke,6,9,"And Jhesus seide to hem, Y axe you, if it is leueful to do wel in the sabat, or yuel? to make a soule saaf, or to leese?"
Luke 6.10 (Wycliffe),Wycliffe,New Testament,Luke,6,10,"And whanne he hadde biholde alle men aboute, he seide to the man, Hold forth thin hoond. And he held forth, and his hond was restorid to helthe."
Luke 6.11 (Wycliffe),Wycliffe,New Testament,Luke,6,11,"And thei weren fulfillid with vnwisdom, and spaken togidir, what thei schulden do of Jhesu."
Luke 6.12 (Wycliffe),Wycliffe,New Testament,Luke,6,12,"And it was don in tho daies, he wente out in to an hil to preye; and he was al nyyt dwellynge in the preier of God."
Luke 6.13 (Wycliffe),Wycliffe,New Testament,Luke,6,13,"And whanne the day was come, he clepide hise disciplis, and chees twelue of hem, whiche he clepide also apostlis;"
Luke 6.14 (Wycliffe),Wycliffe,New Testament,Luke,6,14,"Symount, whom he clepide Petir, and Andrew, his brothir, James and Joon,"
Luke 6.15 (Wycliffe),Wycliffe,New Testament,Luke,6,15,"Filip and Bartholomew, Matheu and Thomas, James Alphei, and Symount, that is clepid Zelotes,"
Luke 6.16 (Wycliffe),Wycliffe,New Testament,Luke,6,16,"Judas of James, and Judas Scarioth, that was traytoure."
Luke 6.17 (Wycliffe),Wycliffe,New Testament,Luke,6,17,"And Jhesus cam doun fro the hil with hem, and stood in a feeldi place; and the cumpeny of hise disciplis, and a greet multitude of puple, of al Judee, and Jerusalem, and of the see coostis, and of Tyre and Sidon,"
Luke 6.18 (Wycliffe),Wycliffe,New Testament,Luke,6,18,"that camen to here hym, and to be heelid of her siknessis; and thei that weren trauelid of vncleene spiritis, weren heelid."
Luke 6.19 (Wycliffe),Wycliffe,New Testament,Luke,6,19,"And al puple souyte to touche hym, for vertu wente out of hym, and heelide alle."
Luke 6.20 (Wycliffe),Wycliffe,New Testament,Luke,6,20,"And whanne hise iyen weren cast vp in to hise disciplis, he seide, Blessid be ye, pore men, for the kyngdom of God is youre."
Luke 6.21 (Wycliffe),Wycliffe,New Testament,Luke,6,21,"Blessid be ye, that now hungren, for ye schulen be fulfillid. Blessid be ye, that now wepen, for ye schulen leiye."
Luke 6.22 (Wycliffe),Wycliffe,New Testament,Luke,6,22,"Ye schulen be blessid, whanne men schulen hate you, and departe you awei, and putte schenschip to you, and cast out youre name as yuel, for mannus sone."
Luke 6.23 (Wycliffe),Wycliffe,New Testament,Luke,6,23,"Joye ye in that dai, and be ye glad; for lo! youre meede is myche in heuene; for aftir these thingis the fadris of hem diden to prophetis."
Luke 6.24 (Wycliffe),Wycliffe,New Testament,Luke,6,24,"Netheles wo to you, riche men, that han youre coumfort."
Luke 6.25 (Wycliffe),Wycliffe,New Testament,Luke,6,25,"Wo to you that ben fulfillid, for ye schulen hungre. Wo to you that now leiyen, for ye schulen morne, and wepe."
Luke 6.26 (Wycliffe),Wycliffe,New Testament,Luke,6,26,"Wo to you, whanne alle men schulen blesse you; aftir these thingis the fadris of hem diden to profetis."
Luke 6.27 (Wycliffe),Wycliffe,New Testament,Luke,6,27,"But Y seie to you that heren, loue ye youre enemyes, do ye wel to hem that hatiden you;"
Luke 6.28 (Wycliffe),Wycliffe,New Testament,Luke,6,28,"blesse ye men that cursen you, preye ye for men that defamen you."
Luke 6.29 (Wycliffe),Wycliffe,New Testament,Luke,6,29,"And to him that smytith thee on o cheeke, schewe also the tothir; and fro hym that takith awei fro thee a cloth, nyle thou forbede the coote."
Luke 6.30 (Wycliffe),Wycliffe,New Testament,Luke,6,30,"And yyue to eche that axith thee, and if a man takith awei tho thingis that ben thine, axe thou not ayen."
Luke 6.31 (Wycliffe),Wycliffe,New Testament,Luke,6,31,"And as ye wolen that men do to you, do ye also to hem in lijk maner."
Luke 6.32 (Wycliffe),Wycliffe,New Testament,Luke,6,32,"And if ye louen hem that louen you, what thanke is to you? for synful men louen men that louen hem."
Luke 6.33 (Wycliffe),Wycliffe,New Testament,Luke,6,33,"And if ye don wel to hem that don wel to you, what grace is to you? synful men don this thing."
Luke 6.34 (Wycliffe),Wycliffe,New Testament,Luke,6,34,"And if ye leenen to hem of whiche ye hopen to take ayen, what thanke is to you? for synful men leenen to synful men, to take ayen as myche."
Luke 6.35 (Wycliffe),Wycliffe,New Testament,Luke,6,35,"Netheles loue ye youre enemyes, and do ye wel, and leene ye, hopinge no thing therof, and youre mede schal be myche, and ye schulen be the sones of the Heyest, for he is benygne on vnkynde men and yuele men."
Luke 6.36 (Wycliffe),Wycliffe,New Testament,Luke,6,36,"Therfor be ye merciful, as youre fadir is merciful."
Luke 6.37 (Wycliffe),Wycliffe,New Testament,Luke,6,37,"Nyle ye deme, and ye schulen not be demed. Nyle ye condempne, and ye schulen not be condempned; foryyue ye, and it schal be foryouun to you."
Luke 6.38 (Wycliffe),Wycliffe,New Testament,Luke,6,38,"Yyue ye, and it schal be youun to you. Thei schulen yyue in to youre bosum a good mesure, and wel fillid, and schakun togidir, and ouerflowynge; for bi the same mesure, bi whiche ye meeten, it schal be metun ayen to you."
Luke 6.39 (Wycliffe),Wycliffe,New Testament,Luke,6,39,"And he seide to hem a liknesse, Whether the blynde may leede the blynde? ne fallen thei not bothe in to the diche?"
Luke 6.40 (Wycliffe),Wycliffe,New Testament,Luke,6,40,"A disciple is not aboue the maistir; but eche schal be perfite, if he be as his maister."
Luke 6.41 (Wycliffe),Wycliffe,New Testament,Luke,6,41,"And what seest thou in thi brotheris iye a moot, but thou biholdist not a beem, that is in thin owne iye?"
Luke 6.42 (Wycliffe),Wycliffe,New Testament,Luke,6,42,"Or hou maist thou seie to thi brother, Brothir, suffre, Y schal caste out the moot of thin iye, and thou biholdist not a beem in thin owne iye? Ipocrite, first take out the beem of thin iye, and thanne thou schalt se to take the moot of thi brotheris iye."
Luke 6.43 (Wycliffe),Wycliffe,New Testament,Luke,6,43,"It is not a good tree, that makith yuel fruytis, nether an yuel tree, that makith good fruytis;"
Luke 6.44 (Wycliffe),Wycliffe,New Testament,Luke,6,44,"for euery tre is knowun of his fruyt. And men gaderen not figus of thornes, nethir men gaderen a grape of a buysche of breris."
Luke 6.45 (Wycliffe),Wycliffe,New Testament,Luke,6,45,"A good man of the good tresoure of his herte bryngith forth good thingis, and an yuel man of the yuel tresoure bryngith forth yuel thingis; for of the plente of the herte the mouth spekith."
Luke 6.46 (Wycliffe),Wycliffe,New Testament,Luke,6,46,"And what clepen ye me, Lord, Lord, and doon not tho thingis that Y seie."
Luke 6.47 (Wycliffe),Wycliffe,New Testament,Luke,6,47,"Eche that cometh to me, and herith my wordis, and doith hem, Y schal schewe to you, to whom he is lijk."
Luke 6.48 (Wycliffe),Wycliffe,New Testament,Luke,6,48,"He is lijk to a man that bildith an hous, that diggide deepe, and sette the foundement on a stoon. And whanne greet flood was maad, the flood was hurtlid to that hous, and it miyte not moue it, for it was foundid on a sad stoon."
Luke 6.49 (Wycliffe),Wycliffe,New Testament,Luke,6,49,"But he that herith, and doith not, is lijk to a man bildynge his hous on erthe with outen foundement; in to which the flood was hurlid, and anoon it felle doun; and the fallyng doun of that hous was maad greet."
Luke 7.1 (Wycliffe),Wycliffe,New Testament,Luke,7,1,"And whanne he hadde fulfillid alle hise wordis in to the eeris of the puple, he entride in to Cafarnaum."
Luke 7.2 (Wycliffe),Wycliffe,New Testament,Luke,7,2,"But a seruaunt of a centurien, that was precious to hym, was sijk, and drawynge to the deeth."
Luke 7.3 (Wycliffe),Wycliffe,New Testament,Luke,7,3,"And whanne he hadde herd of Jhesu, he sente to hym the eldere men of Jewis, and preiede hym, that he wolde come, and heele his seruaunt."
Luke 7.4 (Wycliffe),Wycliffe,New Testament,Luke,7,4,"And whanne thei camen to Jhesu, thei preieden hym bisili, and seiden to hym, For he is worthi, that thou graunte to hym this thing;"
Luke 7.5 (Wycliffe),Wycliffe,New Testament,Luke,7,5,"for he loueth oure folk, and he bildide to vs a synagoge."
Luke 7.6 (Wycliffe),Wycliffe,New Testament,Luke,7,6,"And Jhesus wente with hem. And whanne he was not fer fro the hous, the centurien sente to hym freendis, and seide, Lord, nyle thou be trauelid, for Y am not worthi, that thou entre vnder my roof;"
Luke 7.7 (Wycliffe),Wycliffe,New Testament,Luke,7,7,"for which thing and Y demede not my silf worthi, that Y come to thee; but seie thou bi word, and my child schal be helid."
Luke 7.8 (Wycliffe),Wycliffe,New Testament,Luke,7,8,"For Y am a man ordeyned vndur power, and haue knyytis vndur me; and Y seie to this, Go, and he goith, and to anothir, Come, and he cometh, and to my seruaunt, Do this thing, and he doith."
Luke 7.9 (Wycliffe),Wycliffe,New Testament,Luke,7,9,"And whanne this thing was herd, Jhesus wondride; and seide to the puple suynge hym, Treuli Y seie to you, nether in Israel Y foond so greet feith."
Luke 7.10 (Wycliffe),Wycliffe,New Testament,Luke,7,10,"And thei that weren sent, turneden ayen home, and founden the seruaunt hool, which was sijk."
Luke 7.11 (Wycliffe),Wycliffe,New Testament,Luke,7,11,"And it was don aftirward, Jhesus wente in to a citee, that is clepid Naym, and hise disciplis; and ful greet puple wente with hym."
Luke 7.12 (Wycliffe),Wycliffe,New Testament,Luke,7,12,"And whanne he cam nyy to the yate of the citee, lo! the sone of a womman that hadde no mo children, was borun out deed; and this was a widowe; and myche puple of the citee with hir."
Luke 7.13 (Wycliffe),Wycliffe,New Testament,Luke,7,13,"And whanne the Lord Jhesu hadde seyn hir, he hadde reuthe on hir, and seide to hir, Nyle thou wepe."
Luke 7.14 (Wycliffe),Wycliffe,New Testament,Luke,7,14,"And he cam nyy, and touchide the beere; and thei that baren stoden. And he seide, Yonge man, Y seie to thee, rise vp."
Luke 7.15 (Wycliffe),Wycliffe,New Testament,Luke,7,15,"And he that was deed sat vp ayen, and bigan to speke; and he yaf hym to his modir."
Luke 7.16 (Wycliffe),Wycliffe,New Testament,Luke,7,16,"And drede took alle men, and thei magnyfieden God, and seiden, For a grete profete is rysun among vs, and, For God hath visitid his puple."
Luke 7.17 (Wycliffe),Wycliffe,New Testament,Luke,7,17,"And this word wente out of hym in to al Judee, and in to al the cuntre aboute."
Luke 7.18 (Wycliffe),Wycliffe,New Testament,Luke,7,18,And Joones disciplis toolden hym of alle these thingis.
Luke 7.19 (Wycliffe),Wycliffe,New Testament,Luke,7,19,"And Joon clepide tweyn of hise disciplis, and sente hem to Jhesu, and seide, Art thou he that is to come, or abiden we anothir?"
Luke 7.20 (Wycliffe),Wycliffe,New Testament,Luke,7,20,"And whanne the men cam to hym, thei seiden, Joon Baptist sente vs to thee, and seide, Art thou he that is to come, or we abiden anothir?"
Luke 7.21 (Wycliffe),Wycliffe,New Testament,Luke,7,21,"And in that our he heelide many men of her sijknessis, and woundis, and yuel spiritis; and he yaf siyt to many blynde men."
Luke 7.22 (Wycliffe),Wycliffe,New Testament,Luke,7,22,"And Jhesus answerde, and seide to hem, Go ye ayen, and telle ye to Joon tho thingis that ye han herd and seyn; blynde men seyn, crokid men goen, mesels ben maad cleene, deef men heren, deed men risen ayen, pore men ben takun to prechyng of the gospel."
Luke 7.23 (Wycliffe),Wycliffe,New Testament,Luke,7,23,"And he that schal not be sclaundrid in me, is blessid."
Luke 7.24 (Wycliffe),Wycliffe,New Testament,Luke,7,24,"And whanne the messangeris of Joon weren go forth, he bigan to seie of Joon to the puple,"
Luke 7.25 (Wycliffe),Wycliffe,New Testament,Luke,7,25,What wenten ye out in to desert to se? a reed waggid with the wynd?
Luke 7.26 (Wycliffe),Wycliffe,New Testament,Luke,7,26,"But what wenten ye out to se? a man clothid with softe clothis? Lo! thei that ben in precious cloth and in delicis, ben in kyngis housis. But what wenten ye out to se? a profete? Yhe, Y seie to you, and more than a profete."
Luke 7.27 (Wycliffe),Wycliffe,New Testament,Luke,7,27,"This is he, of whom it is writun, Lo! Y sende myn aungel bifor thi face, which schal make thi weie redi bifor thee."
Luke 7.28 (Wycliffe),Wycliffe,New Testament,Luke,7,28,"Certis Y seie to you, there is no man more prophete among children of wymmen, than is Joon; but he that is lesse in the kyngdom of heuenes, is more than he."
Luke 7.29 (Wycliffe),Wycliffe,New Testament,Luke,7,29,"And al the puple herynge, and pupplicans, that hadden be baptisid with baptym of Joon, iustifieden God;"
Luke 7.30 (Wycliffe),Wycliffe,New Testament,Luke,7,30,"but the Farisees and the wise men of the lawe, that weren not baptisid of hym, dispisiden the counsel of God ayens hem silf."
Luke 7.31 (Wycliffe),Wycliffe,New Testament,Luke,7,31,"And the Lord seide, Therfor to whom schal Y seie men of this generacioun lijk, and to whom ben thei lijk?"
Luke 7.32 (Wycliffe),Wycliffe,New Testament,Luke,7,32,"Thei ben lijk to children sittynge in chepyng, and spekynge togider, and seiynge, We han sungun to you with pipis, and ye han not daunsid; we han maad mornyng, and ye han not wept."
Luke 7.33 (Wycliffe),Wycliffe,New Testament,Luke,7,33,"For Joon Baptist cam, nethir etynge breed, ne drynkynge wyne, and ye seyen, He hath a feend."
Luke 7.34 (Wycliffe),Wycliffe,New Testament,Luke,7,34,"Mannus sone cam etynge and drynkynge, and ye seien, Lo! a man a deuourer, and drynkynge wyne, a frend of pupplicans and of synful men."
Luke 7.35 (Wycliffe),Wycliffe,New Testament,Luke,7,35,And wisdom is iustified of her sones.
Luke 7.36 (Wycliffe),Wycliffe,New Testament,Luke,7,36,"But oon of the Farisees preiede Jhesu, that he schulde ete with hym. And he entride in to the hous of the Farise, and sat at the mete."
Luke 7.37 (Wycliffe),Wycliffe,New Testament,Luke,7,37,"And lo! a synful womman, that was in the citee, as sche knewe, that Jhesu sat at the mete in the hous of the Farisee, sche brouyte an alabaustre box of oynement;"
Luke 7.38 (Wycliffe),Wycliffe,New Testament,Luke,7,38,"and sche stood bihynde bysidis hise feet, and bigan to moiste hise feet with teeris, and wipide with the heeris of hir heed, and kiste hise feet, and anoyntide with oynement."
Luke 7.39 (Wycliffe),Wycliffe,New Testament,Luke,7,39,"And the Farise seynge, that hadde clepide hym, seide within hym silf, seiynge, If this were a prophete, he schulde wite, who and what maner womman it were that touchith hym, for sche is a synful womman."
Luke 7.40 (Wycliffe),Wycliffe,New Testament,Luke,7,40,"And Jhesus answeride, and seide to hym, Symount, Y haue sumthing to seie to thee. And he seide, Maistir, seie thou."
Luke 7.41 (Wycliffe),Wycliffe,New Testament,Luke,7,41,"And he answeride, Twei dettouris weren to o lener; and oon auyt fyue hundrid pans, and the other fifti;"
Luke 7.42 (Wycliffe),Wycliffe,New Testament,Luke,7,42,"but whanne thei hadden not wherof thei schulden yeelde, he foryaf to bothe. Who thanne loueth hym more?"
Luke 7.43 (Wycliffe),Wycliffe,New Testament,Luke,7,43,"Symount answeride, and seide, Y gesse, that he to whom he foryaf more. And he answeride to hym, Thou hast demyd riytli."
Luke 7.44 (Wycliffe),Wycliffe,New Testament,Luke,7,44,"And he turnede to the womman, and seide to Symount, Seest thou this womman? I entride into thin hous, thou yaf no watir to my feet; but this hath moistid my feet with teeris, and wipide with hir heeris."
Luke 7.45 (Wycliffe),Wycliffe,New Testament,Luke,7,45,"Thou hast not youun to me a cosse; but this, sithen sche entride, ceesside not to kisse my feet."
Luke 7.46 (Wycliffe),Wycliffe,New Testament,Luke,7,46,Thou anoyntidist not myn heed with oile; but this anoyntide my feet with oynement.
Luke 7.47 (Wycliffe),Wycliffe,New Testament,Luke,7,47,"For the which thing Y seie to thee, many synnes ben foryouun to hir, for sche hath loued myche; and to whom is lesse foryouun, he loueth lesse."
Luke 7.48 (Wycliffe),Wycliffe,New Testament,Luke,7,48,"And Jhesus seide to hir, Thi synnes ben foryouun to thee."
Luke 7.49 (Wycliffe),Wycliffe,New Testament,Luke,7,49,"And thei that saten to gider at the mete, bigunnen to seie with ynne hem silf, Who is this that foryyueth synnes."
Luke 7.50 (Wycliffe),Wycliffe,New Testament,Luke,7,50,"But he seide to the womman, Thi feith hath maad thee saaf; go thou in pees."
Luke 8.1 (Wycliffe),Wycliffe,New Testament,Luke,8,1,"And it was don aftirward, and Jhesus made iourney bi citees and castels, prechynge and euangelisynge the rewme of God, and twelue with hym;"
Luke 8.2 (Wycliffe),Wycliffe,New Testament,Luke,8,2,"and sum wymmen that weren heelid of wickid spiritis and sijknessis, Marie, that is clepid Maudeleyn, of whom seuene deuelis wenten out,"
Luke 8.3 (Wycliffe),Wycliffe,New Testament,Luke,8,3,"and Joone, the wijf of Chuse, the procuratoure of Eroude, and Susanne, and many othir, that mynystriden to hym of her ritchesse."
Luke 8.4 (Wycliffe),Wycliffe,New Testament,Luke,8,4,"And whanne myche puple was come togidir, and men hiyeden to hym fro the citees, he seide bi a symylitude,"
Luke 8.5 (Wycliffe),Wycliffe,New Testament,Luke,8,5,"He that sowith, yede out to sowe his seed. And while he sowith, sum fel bisidis the weie, and was defoulid, and briddis of the eir eten it."
Luke 8.6 (Wycliffe),Wycliffe,New Testament,Luke,8,6,"And othir fel on a stoon, and it sprunge vp, and driede, for it hadde not moysture."
Luke 8.7 (Wycliffe),Wycliffe,New Testament,Luke,8,7,"And othir fel among thornes, and the thornes sprongen vp togider, and strangliden it."
Luke 8.8 (Wycliffe),Wycliffe,New Testament,Luke,8,8,"And othir fel in to good erthe, and it sprungun made an hundrid foold fruyt. He seide these thingis, and criede, He that hath eeris of heryng, here he."
Luke 8.9 (Wycliffe),Wycliffe,New Testament,Luke,8,9,"But hise disciplis axiden him, what this parable was."
Luke 8.10 (Wycliffe),Wycliffe,New Testament,Luke,8,10,"And he seide to hem, To you it is grauntid to knowe the pryuete of the kyngdom of God; but to othir men in parablis, that thei seynge se not, and thei herynge vndurstonde not."
Luke 8.11 (Wycliffe),Wycliffe,New Testament,Luke,8,11,And this is the parable.
Luke 8.12 (Wycliffe),Wycliffe,New Testament,Luke,8,12,"The seed is Goddis word; and thei that ben bisidis the weie, ben these that heren; and aftirward the feend cometh, and takith awei the word fro her herte, lest thei bileuynge be maad saaf."
Luke 8.13 (Wycliffe),Wycliffe,New Testament,Luke,8,13,"But thei that fel on a stoon, ben these that whanne thei han herd, resseyuen the word with ioye. And these han not rootis; for at a tyme thei bileuen, and in tyme of temptacioun thei goen awei."
Luke 8.14 (Wycliffe),Wycliffe,New Testament,Luke,8,14,"But that that fel among thornes, ben these that herden, and of bisynessis, and ritchessis, and lustis of lijf thei gon forth, and ben stranglid, and bryngen forth no fruyt."
Luke 8.15 (Wycliffe),Wycliffe,New Testament,Luke,8,15,"But that that fel in to good erthe, ben these that, in a good herte, and best heren the word, and holdun, and brengen forth fruyt in pacience."
Luke 8.16 (Wycliffe),Wycliffe,New Testament,Luke,8,16,"No man lityneth a lanterne, and hilith it with a vessel, or puttith it vndur a bed, but on a candilstike, that men that entren seen liyt."
Luke 8.17 (Wycliffe),Wycliffe,New Testament,Luke,8,17,"For ther is no priuei thing, which schal not be openyd, nether hid thing, which schal not be knowun, and come in to open."
Luke 8.18 (Wycliffe),Wycliffe,New Testament,Luke,8,18,"Therfor se ye, hou ye heren; for it schal be youun to hym that hath, and who euer hath not, also that that he weneth that he haue, schal be takun awei fro hym."
Luke 8.19 (Wycliffe),Wycliffe,New Testament,Luke,8,19,And his modir and britheren camen to hym; and thei myyten not come to hym for the puple.
Luke 8.20 (Wycliffe),Wycliffe,New Testament,Luke,8,20,"And it was teeld to hym, Thi modir and thi britheren stonden with outforth, willynge to se thee."
Luke 8.21 (Wycliffe),Wycliffe,New Testament,Luke,8,21,"And he answeride, and seide to hem, My modir and my britheren ben these, that heren the word of God, and doon it."
Luke 8.22 (Wycliffe),Wycliffe,New Testament,Luke,8,22,"And it was don in oon of daies, he wente vp in to a boot, and hise disciplis. And he seide to hem, Passe we ouer the see. And thei wenten vp."
Luke 8.23 (Wycliffe),Wycliffe,New Testament,Luke,8,23,"And while thei rowiden, he slepte. And a tempest of wynde cam doun in to the watir, and thei weren dryuun hidur and thidur with wawis, and weren in perel."
Luke 8.24 (Wycliffe),Wycliffe,New Testament,Luke,8,24,"And thei camen nyy, and reisiden hym, and seiden, Comaundoure, we perischen. And he roos, and blamyde the wynde, and the tempest of the watir; and it ceesside, and pesibilte was maad."
Luke 8.25 (Wycliffe),Wycliffe,New Testament,Luke,8,25,"And he seide to hem, Where is youre feith? Which dredynge wondriden, and seiden togidir, Who, gessist thou, is this? for he comaundith to wyndis and to the see, and thei obeien to hym."
Luke 8.26 (Wycliffe),Wycliffe,New Testament,Luke,8,26,"And thei rowiden to the cuntree of Gerasenus, that is ayens Galilee."
Luke 8.27 (Wycliffe),Wycliffe,New Testament,Luke,8,27,"And whanne he wente out to the loond, a man ran to hym, that hadde a deuel long tyme, and he was not clothid with cloth, nether dwellide in hous, but in sepulcris."
Luke 8.28 (Wycliffe),Wycliffe,New Testament,Luke,8,28,"This, whanne he saiy Jhesu, fel doun bifor hym, and he criynge with a greet vois seide, What to me and to thee, Jhesu, the sone of the hiyest God? Y biseche thee, that thou turmente not me."
Luke 8.29 (Wycliffe),Wycliffe,New Testament,Luke,8,29,"For he comaundide the vncleene spirit, that he schulde go out fro the man. For he took hym ofte tymes, and he was boundun with cheynes, and kept in stockis, and, whanne the boondis weren brokun, he was lad of deuelis in to desert."
Luke 8.30 (Wycliffe),Wycliffe,New Testament,Luke,8,30,"And Jhesus axide hym, and seide, What name is to thee? And he seide, A legioun ; for many deuelis weren entrid in to hym."
Luke 8.31 (Wycliffe),Wycliffe,New Testament,Luke,8,31,"And thei preyden hym, that he schulde not comaunde hem, that thei schulden go in to helle."
Luke 8.32 (Wycliffe),Wycliffe,New Testament,Luke,8,32,"And there was a flok of many swyne lesewynge in an hil, and thei preieden hym, that he schulde suffre hem to entre in to hem. And he suffride hem."
Luke 8.33 (Wycliffe),Wycliffe,New Testament,Luke,8,33,"And so the deuelis wenten out fro the man, and entriden in to the swyne; and with a birre the flok wente heedlyng in to the pool, and was drenchid."
Luke 8.34 (Wycliffe),Wycliffe,New Testament,Luke,8,34,"And whanne the hirdis sayn this thing don, thei flowen, and tolden in to the cite, and in to the townes."
Luke 8.35 (Wycliffe),Wycliffe,New Testament,Luke,8,35,"And thei yeden out to se that thing that was don. And thei camen to Jhesu, and thei founden the man sittynge clothid, fro whom the deuelis wenten out, and in hool mynde at hise feet; and thei dredden."
Luke 8.36 (Wycliffe),Wycliffe,New Testament,Luke,8,36,"And thei that sayn tolden to hem, hou he was maad hool of the legioun."
Luke 8.37 (Wycliffe),Wycliffe,New Testament,Luke,8,37,"And al the multitude of the cuntre of Gerasenus preiede hym, that he schulde go fro hem, for thei werun holdun with greet drede. He wente vp in to a boot, and turnede ayen."
Luke 8.38 (Wycliffe),Wycliffe,New Testament,Luke,8,38,"And the man of whom the deuelis weren gon out, preide hym, that he schulde be with hym. Jhesus lefte hym,"
Luke 8.39 (Wycliffe),Wycliffe,New Testament,Luke,8,39,"and seide, Go ayen in to thin hous, and telle hou grete thingis God hath don to thee. And he wente thorow al the cite, and prechide, hou grete thingis Jhesus hadde don to hym."
Luke 8.40 (Wycliffe),Wycliffe,New Testament,Luke,8,40,"And it was don, whanne Jhesus was gon ayen, the puple resseyuede hym; for alle weren abidynge hym."
Luke 8.41 (Wycliffe),Wycliffe,New Testament,Luke,8,41,"And lo! a man, to whom the name was Jayrus, and he was prynce of a synagoge; and he fel doun at the feet of Jhesu, and preiede hym, that he schulde entre in to his hous,"
Luke 8.42 (Wycliffe),Wycliffe,New Testament,Luke,8,42,"for he hadde but o douyter almost of twelue yeer eelde, and sche was deed. And it bifel, the while he wente, he was thrungun of the puple."
Luke 8.43 (Wycliffe),Wycliffe,New Testament,Luke,8,43,"And a womman that hadde a flux of blood twelue yeer, and hadde spendid al hir catel in leechis, and sche miyte not be curid of ony,"
Luke 8.44 (Wycliffe),Wycliffe,New Testament,Luke,8,44,"and sche cam nyy bihynde, and touchide the hem of his cloth, and anoon the fluxe of hir blood ceesside."
Luke 8.45 (Wycliffe),Wycliffe,New Testament,Luke,8,45,"And Jhesus seide, Who is that touchide me? And whanne alle men denyeden, Petre seide, and thei that weren with hym, Comaundour, the puple thristen, and disesen thee, and thou seist, Who touchide me?"
Luke 8.46 (Wycliffe),Wycliffe,New Testament,Luke,8,46,"And Jhesus seide, Summan hath touchid me, for that vertu yede out of me."
Luke 8.47 (Wycliffe),Wycliffe,New Testament,Luke,8,47,"And the womman seynge, that it was not hid fro hym, cam tremblynge, and fel doun at hise feet, and for what cause sche hadde touchid hym sche schewide bifor al the puple, and hou anoon sche was helid."
Luke 8.48 (Wycliffe),Wycliffe,New Testament,Luke,8,48,"And he seide to hir, Douytir, thi feith hath maad thee saaf; go thou in pees."
Luke 8.49 (Wycliffe),Wycliffe,New Testament,Luke,8,49,"And yit while he spak, a man cam fro the prince of the synagoge, and seide to hym, Thi douytir is deed, nyle thou trauel the maister."
Luke 8.50 (Wycliffe),Wycliffe,New Testament,Luke,8,50,"And whanne this word was herd, Jhesus answeride to the fadir of the damysel, Nyle thou drede, but bileue thou oonli, and sche schal be saaf."
Luke 8.51 (Wycliffe),Wycliffe,New Testament,Luke,8,51,"And whanne he cam to the hous, he suffride no man to entre with hym, but Petir and Joon and James, and the fadir and the modir of the damysel."
Luke 8.52 (Wycliffe),Wycliffe,New Testament,Luke,8,52,"And alle wepten, and biweileden hir. And he seide, Nyle ye wepe, for the damysel is not deed, but slepith."
Luke 8.53 (Wycliffe),Wycliffe,New Testament,Luke,8,53,"And thei scorneden hym, and wisten that sche was deed."
Luke 8.54 (Wycliffe),Wycliffe,New Testament,Luke,8,54,"But he helde hir hoond, and criede, and seide, Damysel, rise vp."
Luke 8.55 (Wycliffe),Wycliffe,New Testament,Luke,8,55,"And hir spirit turnede ayen, and sche roos anoon. And he comaundide to yyue to hir to ete."
Luke 8.56 (Wycliffe),Wycliffe,New Testament,Luke,8,56,"And hir fadir and modir wondriden greetli; and he comaundide hem, that thei schulden not seie to ony that thing that was don."
Luke 9.1 (Wycliffe),Wycliffe,New Testament,Luke,9,1,"And whanne the twelue apostlis weren clepid togidir, Jhesus yaf to hem vertu and power on alle deuelis, and that thei schulden heele sijknessis."
Luke 9.2 (Wycliffe),Wycliffe,New Testament,Luke,9,2,"And he sente hem for to preche the kyngdom of God, and to heele sijk men."
Luke 9.3 (Wycliffe),Wycliffe,New Testament,Luke,9,3,"And he seide to hem, No thing take ye in the weie, nether yerde, ne scrippe, nether breed, ne money, and nether haue ye two cootis."
Luke 9.4 (Wycliffe),Wycliffe,New Testament,Luke,9,4,"And in to what hous that ye entren, dwelle ye there, and go ye not out fro thennus."
Luke 9.5 (Wycliffe),Wycliffe,New Testament,Luke,9,5,"And who euer resseyuen not you, go ye out of that citee, and schake ye of the poudir of youre feet in to witnessyng on hem."
Luke 9.6 (Wycliffe),Wycliffe,New Testament,Luke,9,6,"And thei yeden forth, and wenten aboute bi castels, prechynge and helynge euery where."
Luke 9.7 (Wycliffe),Wycliffe,New Testament,Luke,9,7,"And Eroude tetrak herde alle thingis that weren don of hym, and he doutide,"
Luke 9.8 (Wycliffe),Wycliffe,New Testament,Luke,9,8,"for that it was seide of sum men, that Joon was risen fro deth; and of summen, that Elie hadde apperid; but of othere, that oon of the elde prophetis was risun."
Luke 9.9 (Wycliffe),Wycliffe,New Testament,Luke,9,9,"And Eroude seide, Y haue biheedid Joon; and who is this, of whom Y here siche thingis? And he souyte to se hym."
Luke 9.10 (Wycliffe),Wycliffe,New Testament,Luke,9,10,"And the apostlis turneden ayen, and tolden to hym alle thingis that thei hadden don. And he took hem, and wente bisidis in to a desert place, that is Bethsada."
Luke 9.11 (Wycliffe),Wycliffe,New Testament,Luke,9,11,"And whanne the puple knewen this, thei folewiden hym. And he resseyuede hem, and spak to hem of the kyngdom of God; and he heelide hem that hadden neede of cure."
Luke 9.12 (Wycliffe),Wycliffe,New Testament,Luke,9,12,"And the dai bigan to bowe doun, and the twelue camen, and seiden to hym, Leeue the puple, that thei go, and turne in to castels and townes, that ben aboute, that thei fynde mete, for we ben here in a desert place."
Luke 9.13 (Wycliffe),Wycliffe,New Testament,Luke,9,13,"And he seide to hem, Yue ye to hem to ete. And thei seiden, Ther ben not to vs mo than fyue looues and twei fischis, but perauenture that we go, and bie meetis to al this puple."
Luke 9.14 (Wycliffe),Wycliffe,New Testament,Luke,9,14,"And the men weren almost fyue thousynde. And he seide to hise disciplis, Make ye hem sitte to mete bi cumpanyes, a fifti to gidir."
Luke 9.15 (Wycliffe),Wycliffe,New Testament,Luke,9,15,"And thei diden so, and thei maden alle men sitte to mete."
Luke 9.16 (Wycliffe),Wycliffe,New Testament,Luke,9,16,"And whanne he hadde take the fyue looues and twei fischis, he biheeld in to heuene, and blesside hem, and brak, and delide to hise disciplis, that thei schulden sette forth bifor the cumpanyes."
Luke 9.17 (Wycliffe),Wycliffe,New Testament,Luke,9,17,"And alle men eeten, and weren fulfillid; and that that lefte to hem of brokun metis was takun vp, twelue cofyns."
Luke 9.18 (Wycliffe),Wycliffe,New Testament,Luke,9,18,"And it was don, whanne he was aloone preiynge, hise disciplis weren with hym, and he axide hem, and seide, Whom seien the puple that Y am?"
Luke 9.19 (Wycliffe),Wycliffe,New Testament,Luke,9,19,"And thei answeriden, and seiden, Joon Baptist, othir seien Elie, and othir seien, o profete of the formere is risun."
Luke 9.20 (Wycliffe),Wycliffe,New Testament,Luke,9,20,"And he seide to hem, But who seien ye that Y am? Symount Petir answeride, and seide, The Crist of God."
Luke 9.21 (Wycliffe),Wycliffe,New Testament,Luke,9,21,"And he blamynge hem comaundide that thei schulden seie to no man,"
Luke 9.22 (Wycliffe),Wycliffe,New Testament,Luke,9,22,"and seide these thingis, For it bihoueth mannus sone to suffre many thingis, and to be repreued of the elder men, and of the princis of prestis, and of scribis, and to be slayn, and the thridde dai to rise ayen."
Luke 9.23 (Wycliffe),Wycliffe,New Testament,Luke,9,23,"And he seide to alle, If ony wole come aftir me, denye he hym silf, and take he his cross euery dai, and sue he me."
Luke 9.24 (Wycliffe),Wycliffe,New Testament,Luke,9,24,"For he that wole make his lijf saaf schal leese it; and he that leesith his lijf for me, schal make it saaf."
Luke 9.25 (Wycliffe),Wycliffe,New Testament,Luke,9,25,"And what profitith it to a man, if he wynne al the world, and leese hymsilf, and do peiryng of him silf."
Luke 9.26 (Wycliffe),Wycliffe,New Testament,Luke,9,26,"For who so schameth me and my wordis, mannus sone schal schame hym, whanne he cometh in his maieste, and of the fadris, and of the hooli aungels."
Luke 9.27 (Wycliffe),Wycliffe,New Testament,Luke,9,27,"And Y seie to you, verily ther ben summe stondynge here, whiche schulen not taste deeth, til thei seen the rewme of God."
Luke 9.28 (Wycliffe),Wycliffe,New Testament,Luke,9,28,"And it was don aftir these wordis almest eiyte daies, and he took Petre and James and Joon, and he stiede in to an hil, to preye."
Luke 9.29 (Wycliffe),Wycliffe,New Testament,Luke,9,29,"And while he preiede, the licnesse of his cheer was chaungid, and his clothing was whit schynynge."
Luke 9.30 (Wycliffe),Wycliffe,New Testament,Luke,9,30,"And lo! two men spaken with hym,"
Luke 9.31 (Wycliffe),Wycliffe,New Testament,Luke,9,31,"and Moises and Helie weren seen in maieste; and thei sayn his goyng out, which he schulde fulfille in Jerusalem."
Luke 9.32 (Wycliffe),Wycliffe,New Testament,Luke,9,32,"And Petre, and thei that weren with hym, weren heuy of sleep, and thei wakynge saien his majeste, and the twey men that stoden with hym."
Luke 9.33 (Wycliffe),Wycliffe,New Testament,Luke,9,33,"And it was don, whanne thei departiden fro hym, Petir seide to Jhesu, Comaundour, it is good that we be here, and make we here thre tabernaclis, oon to thee, and oon to Moises, and oon to Elie. And he wiste not what he schulde seie."
Luke 9.34 (Wycliffe),Wycliffe,New Testament,Luke,9,34,"But while he spak these thingis, a cloude was maad, and ouerschadewide hem; and thei dredden, whanne thei entriden in to the cloude."
Luke 9.35 (Wycliffe),Wycliffe,New Testament,Luke,9,35,"And a vois was maad out of the cloude, and seide, This is my derworth sone, here ye hym."
Luke 9.36 (Wycliffe),Wycliffe,New Testament,Luke,9,36,"And while the vois was maad, Jhesu was foundun aloone. And thei weren stille, and to no man seiden in tho daies ouyt of tho thingis, that thei hadden seyn."
Luke 9.37 (Wycliffe),Wycliffe,New Testament,Luke,9,37,"But it was doon in the dai suynge, whanne thei camen doun of the hil, myche puple mette hem."
Luke 9.38 (Wycliffe),Wycliffe,New Testament,Luke,9,38,"And lo! a man of the cumpany criede, and seide, Maister, Y biseche thee, biholde my sone, for Y haue no mo; and lo!"
Luke 9.39 (Wycliffe),Wycliffe,New Testament,Luke,9,39,"a spirit takith hym, and sudenli he crieth, and hurtlith doun, and to-drawith hym with fome, and vnneth he goith awei al to-drawynge hym."
Luke 9.40 (Wycliffe),Wycliffe,New Testament,Luke,9,40,"And Y preiede thi disciplis, that thei schulden caste hym out, and thei myyten not."
Luke 9.41 (Wycliffe),Wycliffe,New Testament,Luke,9,41,"And Jhesus answerde and seide to hem, A! vnfeithful generacioun and weiward, hou long schal Y be at you, and suffre you? brynge hidur thi sone."
Luke 9.42 (Wycliffe),Wycliffe,New Testament,Luke,9,42,"And whanne he cam nyy, the deuel hurtlide hym doun, and to-braidide hym. And Jhesus blamyde the vnclene spirit, and heelide the child, and yeldide him to his fadir."
Luke 9.43 (Wycliffe),Wycliffe,New Testament,Luke,9,43,"And alle men wondriden greetli in the gretnesse of God. And whanne alle men wondriden in alle thingis that he dide, he seide to hise disciplis,"
Luke 9.44 (Wycliffe),Wycliffe,New Testament,Luke,9,44,"Putte ye these wordis in youre hertis, for it is to come, that mannus sone be bitrayed in to the hondis of men."
Luke 9.45 (Wycliffe),Wycliffe,New Testament,Luke,9,45,"And thei knewen not this word, and it was hid bifor hem, that thei feeliden it not; and thei dredden to axe hym of this word."
Luke 9.46 (Wycliffe),Wycliffe,New Testament,Luke,9,46,"But a thouyt entride in to hem, who of hem schulde be grettest."
Luke 9.47 (Wycliffe),Wycliffe,New Testament,Luke,9,47,"And Jhesu, seynge the thouytis of the herte of hem, took a child, and settide hym bisidis hym;"
Luke 9.48 (Wycliffe),Wycliffe,New Testament,Luke,9,48,"and seide to hem, Who euer resseyueth this child in my name, resseyueth me; and who euer resseyueth me, resseiueth him that sente me; for he that is leest among you alle, is the grettest."
Luke 9.49 (Wycliffe),Wycliffe,New Testament,Luke,9,49,"And Joon answeride and seide, Comaundoure, we sayn a man castynge out feendis in thi name, and we han forbedun hym, for he sueth not thee with vs."
Luke 9.50 (Wycliffe),Wycliffe,New Testament,Luke,9,50,"And Jhesus seide to hym, Nyle ye forbede, for he that is not ayens vs, is for vs."
Luke 9.51 (Wycliffe),Wycliffe,New Testament,Luke,9,51,"And it was don, whanne the daies of his takyng vp weren fulfillid, he settide faste his face, to go to Jerusalem,"
Luke 9.52 (Wycliffe),Wycliffe,New Testament,Luke,9,52,"and sente messangeris bifor his siyt. And thei yeden, and entriden in to a citee of Samaritans, to make redi to hym."
Luke 9.53 (Wycliffe),Wycliffe,New Testament,Luke,9,53,"And thei resseyueden not hym, for the face was of hym goynge in to Jerusalem."
Luke 9.54 (Wycliffe),Wycliffe,New Testament,Luke,9,54,"And whanne James and Joon, hise disciplis, seyn, thei seiden, Lord, wolt thou that we seien, that fier come doun fro heuene, and waste hem?"
Luke 9.55 (Wycliffe),Wycliffe,New Testament,Luke,9,55,"And he turnede, and blamyde hem, and seide, Ye witen not, whos spiritis ye ben;"
Luke 9.56 (Wycliffe),Wycliffe,New Testament,Luke,9,56,"for mannus sone cam not to leese mennus soulis, but to saue. And thei wenten in to another castel."
Luke 9.57 (Wycliffe),Wycliffe,New Testament,Luke,9,57,"And it was don, whanne thei walkeden in the weie, a man seide to hym, Y schal sue thee, whidur euer thou go."
Luke 9.58 (Wycliffe),Wycliffe,New Testament,Luke,9,58,"And Jhesus seide to hym, Foxis han dennes, and briddis of the eir han nestis, but mannus sone hath not where he reste his heed."
Luke 9.59 (Wycliffe),Wycliffe,New Testament,Luke,9,59,"And he seide to another, Sue thou me. And he seide, Lord, suffre me first to go, and birie my fadir."
Luke 9.60 (Wycliffe),Wycliffe,New Testament,Luke,9,60,"And Jhesus seide to hym, Suffre that deede men birie hir deede men; but go thou, and telle the kyngdom of God."
Luke 9.61 (Wycliffe),Wycliffe,New Testament,Luke,9,61,"And another seide, Lord, Y schal sue thee, but first suffre me to leeue alle thingis that ben at hoom."
Luke 9.62 (Wycliffe),Wycliffe,New Testament,Luke,9,62,"And Jhesus seide to hym, No man that puttith his hoond to the plouy, and biholdynge bacward, is able to the rewme of God."
Luke 10.1 (Wycliffe),Wycliffe,New Testament,Luke,10,1,"And aftir these thingis the Lord Jhesu ordeynede also othir seuenti and tweyn, and sente hem bi tweyn and tweyn bifor his face in to euery citee and place, whidir he was to come."
Luke 10.2 (Wycliffe),Wycliffe,New Testament,Luke,10,2,"And he seide to hem, There is myche ripe corn, and fewe werke men; therfor preie ye the lord of the ripe corn, that he sende werke men in to his ripe corn."
Luke 10.3 (Wycliffe),Wycliffe,New Testament,Luke,10,3,"Go ye, lo! Y sende you as lambren among wolues."
Luke 10.4 (Wycliffe),Wycliffe,New Testament,Luke,10,4,"Therfor nyle ye bere a sachel, nethir scrippe, nethir schoon, and greete ye no man bi the weie."
Luke 10.5 (Wycliffe),Wycliffe,New Testament,Luke,10,5,"In to what hous that ye entren, first seie ye, Pees to this hous."
Luke 10.6 (Wycliffe),Wycliffe,New Testament,Luke,10,6,"And if a sone of pees be there, youre pees schal reste on hym; but if noon, it schal turne ayen to you."
Luke 10.7 (Wycliffe),Wycliffe,New Testament,Luke,10,7,"And dwelle ye in the same hous, etynge and drynkynge tho thingis that ben at hem; for a werk man is worthi his hire. Nyle ye passe from hous in to hous."
Luke 10.8 (Wycliffe),Wycliffe,New Testament,Luke,10,8,"And in to what euer citee ye entren, and thei resseyuen you, ete ye tho thingis that ben set to you;"
Luke 10.9 (Wycliffe),Wycliffe,New Testament,Luke,10,9,"and heele ye the sijke men that ben in that citee. And seie ye to hem, The kyngdom of God schal neiye in to you."
Luke 10.10 (Wycliffe),Wycliffe,New Testament,Luke,10,10,"In to what citee ye entren, and thei resseyuen you not, go ye out in to the streetis of it,"
Luke 10.11 (Wycliffe),Wycliffe,New Testament,Luke,10,11,"and seie ye, We wipen of ayens you the poudir that cleued to vs of youre citee; netheles wite ye this thing, that the rewme of God schal come nyy."
Luke 10.12 (Wycliffe),Wycliffe,New Testament,Luke,10,12,"Y seie to you, that to Sodom it schal be esiere than to that citee in that dai."
Luke 10.13 (Wycliffe),Wycliffe,New Testament,Luke,10,13,"Wo to thee, Corosayn; wo to thee, Bethsaida; for if in Tyre and Sidon the vertues hadden be don, whiche han be don in you, sum tyme thei wolden haue sete in heyre and asches, and haue don penaunce."
Luke 10.14 (Wycliffe),Wycliffe,New Testament,Luke,10,14,Netheles to Tire and Sidon it schal be esiere in the doom than to you.
Luke 10.15 (Wycliffe),Wycliffe,New Testament,Luke,10,15,"And thou, Cafarnaum, art enhaunsid til to heuene; thou schalt be drenchid til in to helle."
Luke 10.16 (Wycliffe),Wycliffe,New Testament,Luke,10,16,"He that herith you, herith me; and he that dispisith you, dispisith me; and he that dispisith me, dispisith hym that sente me."
Luke 10.17 (Wycliffe),Wycliffe,New Testament,Luke,10,17,"And the two and seuenti disciplis turneden ayen with ioye, and seiden, Lord, also deuelis ben suget to vs in thi name."
Luke 10.18 (Wycliffe),Wycliffe,New Testament,Luke,10,18,"And he seide to hem, Y saiy Sathnas fallynge doun fro heuene, as leit."
Luke 10.19 (Wycliffe),Wycliffe,New Testament,Luke,10,19,"And lo! Y haue youun to you power to trede on serpentis, and on scorpyouns, and on al the vertu of the enemy, and nothing schal anoye you."
Luke 10.20 (Wycliffe),Wycliffe,New Testament,Luke,10,20,"Netheles nyle ye ioye on this thing, that spiritis ben suget to you; but ioye ye, that youre names ben writun in heuenes."
Luke 10.21 (Wycliffe),Wycliffe,New Testament,Luke,10,21,"In thilk our he gladide in the Hooli Goost, and seide, Y knouleche to thee, fadir, Lord of heuene and of erthe, for thou hast hid these thingis fro wise men and prudent, and hast schewid hem to smale children. Yhe, fadir, for so it pleside bifor thee."
Luke 10.22 (Wycliffe),Wycliffe,New Testament,Luke,10,22,"Alle thingis ben youun to me of my fadir, and no man woot, who is the sone, but the fadir; and who is the fadir, but the sone, and to whom the sone wole schewe."
Luke 10.23 (Wycliffe),Wycliffe,New Testament,Luke,10,23,"And he turnede to hise disciplis, and seide, Blessid ben the iyen, that seen tho thingis that ye seen."
Luke 10.24 (Wycliffe),Wycliffe,New Testament,Luke,10,24,"For Y seie to you, that many prophetis and kyngis wolden haue seie tho thingis, that ye seen, and thei sayn not; and here tho thingis, that ye heren, and thei herden not."
Luke 10.25 (Wycliffe),Wycliffe,New Testament,Luke,10,25,"And lo! a wise man of the lawe ros vp, temptynge hym, and seiynge, Maister, what thing schal Y do to haue euerlastynge lijf?"
Luke 10.26 (Wycliffe),Wycliffe,New Testament,Luke,10,26,"And he seide to hym, What is writun in the lawe? hou redist thou?"
Luke 10.27 (Wycliffe),Wycliffe,New Testament,Luke,10,27,"He answeride, and seide, Thou schalt loue thi Lord God of al thin herte, and of al thi soule, and of alle thi strengthis, and of al thi mynde; and thi neiybore as thi silf."
Luke 10.28 (Wycliffe),Wycliffe,New Testament,Luke,10,28,"And Jhesus seide to hym, Thou hast answerid riytli; do this thing, and thou schalt lyue."
Luke 10.29 (Wycliffe),Wycliffe,New Testament,Luke,10,29,"But he willynge to iustifie hym silf, seide to Jhesu, And who is my neiybore?"
Luke 10.30 (Wycliffe),Wycliffe,New Testament,Luke,10,30,"And Jhesu biheld, and seide, A man cam doun fro Jerusalem in to Jerico, and fel among theues, and thei robbiden hym, and woundiden hym, and wente awei, and leften the man half alyue."
Luke 10.31 (Wycliffe),Wycliffe,New Testament,Luke,10,31,"And it bifel, that a prest cam doun the same weie, and passide forth, whanne he hadde seyn hym."
Luke 10.32 (Wycliffe),Wycliffe,New Testament,Luke,10,32,"Also a dekene, whanne he was bisidis the place, and saiy him, passide forth."
Luke 10.33 (Wycliffe),Wycliffe,New Testament,Luke,10,33,"But a Samaritan, goynge the weie, cam bisidis hym; and he siy hym, and hadde reuthe on hym;"
Luke 10.34 (Wycliffe),Wycliffe,New Testament,Luke,10,34,"and cam to hym, and boond togidir hise woundis, and helde in oyle and wynne; and leide hym on his beest, and ledde in to an ostrie, and dide the cure of hym."
Luke 10.35 (Wycliffe),Wycliffe,New Testament,Luke,10,35,"And another dai he brouyte forth twey pans, and yaf to the ostiler, and seide, Haue the cure of hym; and what euer thou schalt yyue ouer, Y schal yelde to thee, whanne Y come ayen."
Luke 10.36 (Wycliffe),Wycliffe,New Testament,Luke,10,36,"Who of these thre, semeth to thee, was neiybore to hym, that fel among theues?"
Luke 10.37 (Wycliffe),Wycliffe,New Testament,Luke,10,37,"And he seide, He that dide merci in to hym. And Jhesus seide to hym, Go thou, and do thou on lijk maner."
Luke 10.38 (Wycliffe),Wycliffe,New Testament,Luke,10,38,"And it was don, while thei wenten, he entride in to a castel; and a womman, Martha bi name, resseyuede hym in to hir hous."
Luke 10.39 (Wycliffe),Wycliffe,New Testament,Luke,10,39,"And to this was a sistir, Marie bi name, which also sat bisidis the feet of the Lord, and herde his word."
Luke 10.40 (Wycliffe),Wycliffe,New Testament,Luke,10,40,"But Martha bisiede aboute the ofte seruyce. And sche stood, and seide, Lord, takist thou no kepe, that my sistir hath left me aloone to serue? therfor seie thou to hir, that sche helpe me."
Luke 10.41 (Wycliffe),Wycliffe,New Testament,Luke,10,41,"And the Lord answerde, and seide to hir, Martha, Martha, thou art bysi, and art troublid aboute ful many thingis;"
Luke 10.42 (Wycliffe),Wycliffe,New Testament,Luke,10,42,"but o thing is necessarie. Marie hath chosun the best part, which schal not be takun awei fro hir."
Luke 11.1 (Wycliffe),Wycliffe,New Testament,Luke,11,1,"And it was don, whanne he was preiynge in a place, as he ceesside, oon of hise disciplis seide to hym, Lord, teche vs to preye, as Joon tauyte hise disciplis."
Luke 11.2 (Wycliffe),Wycliffe,New Testament,Luke,11,2,"And he seide to hem, Whanne ye preien, seie ye, Fadir, halewid be thi name. Thi kyngdom come to."
Luke 11.3 (Wycliffe),Wycliffe,New Testament,Luke,11,3,Yyue to vs to dai oure ech daies breed.
Luke 11.4 (Wycliffe),Wycliffe,New Testament,Luke,11,4,"And foryyue to vs oure synnes, as we foryyuen to ech man that owith to vs. And lede vs not in to temptacioun."
Luke 11.5 (Wycliffe),Wycliffe,New Testament,Luke,11,5,"And he seide to hem, Who of you schal haue a freend, and schal go to hym at mydnyyt, and schal seie to hym, Freend, leene to me thre looues;"
Luke 11.6 (Wycliffe),Wycliffe,New Testament,Luke,11,6,"for my freend cometh to me fro the weie, and Y haue not what Y schal sette bifor hym."
Luke 11.7 (Wycliffe),Wycliffe,New Testament,Luke,11,7,"And he with ynforth answere and seie, Nyle thou be heuy to me; the dore is now schit, and my children ben with me in bed; Y may not rise, and yyue to thee."
Luke 11.8 (Wycliffe),Wycliffe,New Testament,Luke,11,8,"And if he schal dwelle stil knockynge, Y seie to you, thouy he schal not rise, and yyue to him, for that that he is his freend, netheles for his contynuel axyng he schal ryse, and yyue to hym, as many as he hath nede to."
Luke 11.9 (Wycliffe),Wycliffe,New Testament,Luke,11,9,"And Y seie to you, axe ye, and it schal be youun to you; seke ye, and ye schulen fynde; knocke ye, and it schal be openyd to you."
Luke 11.10 (Wycliffe),Wycliffe,New Testament,Luke,11,10,"For ech that axith, takith, and he that sekith, fyndith; and to a man that knockith, it schal be openyd."
Luke 11.11 (Wycliffe),Wycliffe,New Testament,Luke,11,11,"Therfor who of you axith his fadir breed, whether he schal yyue hym a stoon? or if he axith fisch, whether he schal yyue hym a serpent for the fisch?"
Luke 11.12 (Wycliffe),Wycliffe,New Testament,Luke,11,12,"or if he axe an eye, whether he schal a reche hym a scorpioun?"
Luke 11.13 (Wycliffe),Wycliffe,New Testament,Luke,11,13,"Therfor if ye, whanne ye ben yuel, kunnen yyue good yiftis to youre children, hou myche more youre fadir of heuene schal yyue a good spirit to men that axith him."
Luke 11.14 (Wycliffe),Wycliffe,New Testament,Luke,11,14,"And Jhesus was castynge out a feend, and he was doumbe. And whanne he hadde cast out the feend, the doumbe man spak; and the puple wondride."
Luke 11.15 (Wycliffe),Wycliffe,New Testament,Luke,11,15,"And sum of hem seiden, In Belsabub, prince of deuelis, he castith out deuelis."
Luke 11.16 (Wycliffe),Wycliffe,New Testament,Luke,11,16,And othir temptinge axiden of hym a tokene fro heuene.
Luke 11.17 (Wycliffe),Wycliffe,New Testament,Luke,11,17,"And as he saiy the thouytis of hem, he seide to hem, Euery rewme departid ayens it silf, schal be desolat, and an hous schal falle on an hous."
Luke 11.18 (Wycliffe),Wycliffe,New Testament,Luke,11,18,"And if Sathanas be departid ayens hym silf, hou schal his rewme stonde? For ye seien, that Y caste out feendis in Belsabub."
Luke 11.19 (Wycliffe),Wycliffe,New Testament,Luke,11,19,"And if Y in Belsabub caste out fendis, in whom casten out youre sones? Therfor thei schulen be youre domesmen."
Luke 11.20 (Wycliffe),Wycliffe,New Testament,Luke,11,20,"But if Y caste out fendis in the fyngir of God, thanne the rewme of God is comun among you."
Luke 11.21 (Wycliffe),Wycliffe,New Testament,Luke,11,21,"Whanne a strong armed man kepith his hous, alle thingis that he weldith ben in pees."
Luke 11.22 (Wycliffe),Wycliffe,New Testament,Luke,11,22,"But if a stronger than he come vpon hym, and ouercome hym, he schal take awei al his armere, in which he tristide, and schal dele abrood his robries."
Luke 11.23 (Wycliffe),Wycliffe,New Testament,Luke,11,23,"He that is not with me, is ayens me; and he that gederith not togidir with me, scaterith abrood."
Luke 11.24 (Wycliffe),Wycliffe,New Testament,Luke,11,24,"Whanne an vnclene spirit goith out of a man, he wandrith bi drie placis, and sekith reste; and he fyndynge not, seith, Y schal turne ayen in to myn hous, fro whannes Y cam out."
Luke 11.25 (Wycliffe),Wycliffe,New Testament,Luke,11,25,"And whanne he cometh, he fyndith it clansid with besyms, and fayre arayed."
Luke 11.26 (Wycliffe),Wycliffe,New Testament,Luke,11,26,"Thanne he goith, and takith with hym seuene othere spirits worse than hym silf, and thei entren, and dwellen there. And the laste thingis of that man ben maad worse than the formere."
Luke 11.27 (Wycliffe),Wycliffe,New Testament,Luke,11,27,"And it was don, whanne he hadde seid these thingis, a womman of the cumpanye reride hir vois, and seide to hym, Blessid be the wombe that bare thee, and blessid be the tetis that thou hast soken."
Luke 11.28 (Wycliffe),Wycliffe,New Testament,Luke,11,28,"And he seide, But yhe blessid be thei, that heren the word of God, and kepen it."
Luke 11.29 (Wycliffe),Wycliffe,New Testament,Luke,11,29,"And whanne the puple runnen togidere, he bigan to seie, This generacioun is a weiward generacioun; it sekith a token, and a tokene schal not be youun to it, but the tokene of Jonas, the profete."
Luke 11.30 (Wycliffe),Wycliffe,New Testament,Luke,11,30,"For as Jonas was a tokene to men of Nynyue, so mannus sone schal be to this generacioun."
Luke 11.31 (Wycliffe),Wycliffe,New Testament,Luke,11,31,"The queen of the south schal rise in doom with men of this generacioun, and schal condempne hem; for sche cam fro the endis of the erthe, for to here the wisdom of Salomon, and lo! here is a gretter than Salomon."
Luke 11.32 (Wycliffe),Wycliffe,New Testament,Luke,11,32,"Men of Nynyue schulen rise in doom with this generacioun, and schulen condempne it; for thei diden penaunce in the prechyng of Jonas, and lo! here is a gretter than Jonas."
Luke 11.33 (Wycliffe),Wycliffe,New Testament,Luke,11,33,"No man tendith a lanterne, and puttith in hidils, nether vndur a buyschel, but on a candilstike, that thei that goen in, se liyt."
Luke 11.34 (Wycliffe),Wycliffe,New Testament,Luke,11,34,"The lanterne of thi bodi is thin iye; if thin iye be symple, al thi bodi schal be liyti; but if it be weyward, al thi bodi schal be derkful."
Luke 11.35 (Wycliffe),Wycliffe,New Testament,Luke,11,35,"Therfor se thou, lest the liyt that is in thee, be derknessis."
Luke 11.36 (Wycliffe),Wycliffe,New Testament,Luke,11,36,"Therfor if al thi bodi be briyt, and haue no part of derknessis, it schal be al briyt, and as a lanterne of briytnesse it schal yyue liyt to thee."
Luke 11.37 (Wycliffe),Wycliffe,New Testament,Luke,11,37,"And whanne he spak, a Farisee preiede him, that he schulde ete with hym. And he entride, and sat to the meete."
Luke 11.38 (Wycliffe),Wycliffe,New Testament,Luke,11,38,"And the Farisee bigan to seie, gessynge with ynne hym silf, whi he was not waschen bifor mete."
Luke 11.39 (Wycliffe),Wycliffe,New Testament,Luke,11,39,"And the Lord seide to hym, Now ye Farisees clensen that that is with outenforth of the cuppe and the plater; but that thing that is with ynne of you, is ful of raueyn and wickidnesse."
Luke 11.40 (Wycliffe),Wycliffe,New Testament,Luke,11,40,"Foolis, whether he that made that that is withoutenforth, made not also that that is with ynne?"
Luke 11.41 (Wycliffe),Wycliffe,New Testament,Luke,11,41,"Netheles that that is ouer plus, yyue ye almes, and lo! alle thingis ben cleene to you."
Luke 11.42 (Wycliffe),Wycliffe,New Testament,Luke,11,42,"But wo to you, Farisees, that tithen mynte, and rue, and ech eerbe, and leeuen doom and the charite of God. For it bihofte to do these thingis, and not leeue tho."
Luke 11.43 (Wycliffe),Wycliffe,New Testament,Luke,11,43,"Wo to you, Farisees, that louen the firste chaieris in synagogis, and salutaciouns in chepyng."
Luke 11.44 (Wycliffe),Wycliffe,New Testament,Luke,11,44,"Wo to you, that ben as sepulcris, that ben not seyn, and men walkynge aboue witen not."
Luke 11.45 (Wycliffe),Wycliffe,New Testament,Luke,11,45,"But oon of the wise men of the lawe answeride, and seide to hym, Maystir, thou seiynge these thingis, also to vs doist dispit."
Luke 11.46 (Wycliffe),Wycliffe,New Testament,Luke,11,46,"And he seide, Also wo to you, wise men of lawe, for ye chargen men with birthuns which thei moun not bere, and ye you silf with youre o fyngur touchen not the heuynessis."
Luke 11.47 (Wycliffe),Wycliffe,New Testament,Luke,11,47,"Wo to you, that bilden toumbis of profetis; and youre fadris slowen hem."
Luke 11.48 (Wycliffe),Wycliffe,New Testament,Luke,11,48,"Treuli ye witnessen, that ye consenten to the werkis of youre fadris; for thei slowen hem, but ye bilden her sepulcris."
Luke 11.49 (Wycliffe),Wycliffe,New Testament,Luke,11,49,"Therfor the wisdom of God seide, Y schal sende to hem profetis and apostlis, and of hem thei schulen sle and pursue,"
Luke 11.50 (Wycliffe),Wycliffe,New Testament,Luke,11,50,"that the blood of alle prophetis, that was sched fro the making of the world, be souyt of this generacioun;"
Luke 11.51 (Wycliffe),Wycliffe,New Testament,Luke,11,51,"fro the blood of the iust Abel to the blood of Zacharie, that was slayn bitwixe the auter and the hous. So Y seie to you, it schal be souyt of this generacioun."
Luke 11.52 (Wycliffe),Wycliffe,New Testament,Luke,11,52,"Wo to you, wise men of the lawe, for ye han takun awei the keye of kunnyng; and ye yow silf entriden not, and ye han forbeden hem that entriden."
Luke 11.53 (Wycliffe),Wycliffe,New Testament,Luke,11,53,"And whanne he seide these thingis to hem, the Farisees and wise men of lawe bigunnen greuousli to ayenstonde, and stoppe his mouth of many thingis,"
Luke 11.54 (Wycliffe),Wycliffe,New Testament,Luke,11,54,"aspiynge hym, and sekynge to take sum thing of his mouth, to accuse hym."
Luke 12.1 (Wycliffe),Wycliffe,New Testament,Luke,12,1,"And whanne myche puple stood aboute, so that thei treden ech on othir, he bigan to seie to hise disciplis, Be ye war of the sourdouy of the Farisees, that is ypocrisie."
Luke 12.2 (Wycliffe),Wycliffe,New Testament,Luke,12,2,"For no thing is hilid, that schal not be schewid; nether hid, that schal not be wist."
Luke 12.3 (Wycliffe),Wycliffe,New Testament,Luke,12,3,"For whi tho thingis that ye han seid in derknessis, schulen be seid in liyt; and that that ye han spokun in eere in the couchis, schal be prechid in roofes."
Luke 12.4 (Wycliffe),Wycliffe,New Testament,Luke,12,4,"And Y seie to you, my freendis, be ye not a ferd of hem that sleen the bodie, and aftir these thingis han no more what thei schulen do."
Luke 12.5 (Wycliffe),Wycliffe,New Testament,Luke,12,5,"But Y schal schewe to you, whom ye schulen drede; drede ye hym, that aftir he hath slayn, he hath power to sende in to helle. And so Y seie to you, drede ye hym."
Luke 12.6 (Wycliffe),Wycliffe,New Testament,Luke,12,6,Whether fyue sparowis ben not seld for twei halpens; and oon of hem is not in foryetyng bifor God?
Luke 12.7 (Wycliffe),Wycliffe,New Testament,Luke,12,7,But also alle the heeris of youre heed ben noumbrid. Therfor nyle ye drede; ye ben of more prijs than many sparowis.
Luke 12.8 (Wycliffe),Wycliffe,New Testament,Luke,12,8,"Treuli Y seie to you, ech man that knoulechith me bifor men, mannus sone schal knouleche hym bifor the aungels of God."
Luke 12.9 (Wycliffe),Wycliffe,New Testament,Luke,12,9,"But he that denyeth me bifor men, schal be denyed bifor the aungels of God."
Luke 12.10 (Wycliffe),Wycliffe,New Testament,Luke,12,10,"And ech that seith a word ayens mannus sone, it schal be foryouun to hym; but it schal not be foryouun to hym, that blasfemeth ayens the Hooli Goost."
Luke 12.11 (Wycliffe),Wycliffe,New Testament,Luke,12,11,"And whanne thei leden you in to synagogis, and to magistratis, and potestatis, nyle ye be bisie, hou or what ye schulen answere, or what ye schulen seie."
Luke 12.12 (Wycliffe),Wycliffe,New Testament,Luke,12,12,"For the Hooli Goost schal teche you in that our, what it bihoueth you to seie."
Luke 12.13 (Wycliffe),Wycliffe,New Testament,Luke,12,13,"And oon of the puple seide to hym, Maystir, seie to my brothir, that he departe with me the eritage."
Luke 12.14 (Wycliffe),Wycliffe,New Testament,Luke,12,14,"And he seyde to hym, Man, who ordeynede me a domesman, or a departere, on you?"
Luke 12.15 (Wycliffe),Wycliffe,New Testament,Luke,12,15,"And he seide to hem, Se ye, and be ye war of al coueytice; for the lijf of a man is not in the abundaunce of tho thingis, whiche he weldith."
Luke 12.16 (Wycliffe),Wycliffe,New Testament,Luke,12,16,"And he tolde to hem a liknesse, and seide, The feeld of a riche man brouyte forth plenteuouse fruytis."
Luke 12.17 (Wycliffe),Wycliffe,New Testament,Luke,12,17,"And he thouyte with ynne hym silf, and seide, What schal Y do, for Y haue not whidur Y schal gadere my fruytis?"
Luke 12.18 (Wycliffe),Wycliffe,New Testament,Luke,12,18,"And he seith, This thing Y schal do; Y schal throwe doun my bernes, and Y schal make gretter, and thidir Y schal gadir alle thingis that growen to me, and my goodis."
Luke 12.19 (Wycliffe),Wycliffe,New Testament,Luke,12,19,"And Y schal seie to my soule, Soule, thou hast many goodis kept in to ful many yeeris; rest thou, ete, drynke, and make feeste."
Luke 12.20 (Wycliffe),Wycliffe,New Testament,Luke,12,20,"And God seide to hym, Fool, in this nyyt thei schulen take thi lijf fro thee. And whos schulen tho thingis be, that thou hast arayed?"
Luke 12.21 (Wycliffe),Wycliffe,New Testament,Luke,12,21,"So is he that tresourith to hym silf, and is not riche in God."
Luke 12.22 (Wycliffe),Wycliffe,New Testament,Luke,12,22,"And he seide to hise disciplis, Therfor Y seie to you, nyle ye be bisy to youre lijf, what ye schulen ete, nether to youre bodi, with what ye schulen be clothid."
Luke 12.23 (Wycliffe),Wycliffe,New Testament,Luke,12,23,"The lijf is more than mete, and the body more than clothing."
Luke 12.24 (Wycliffe),Wycliffe,New Testament,Luke,12,24,"Biholde ye crowis, for thei sowen not, nethir repen, to whiche is no celer, ne berne, and God fedith hem. Hou myche more ye ben of more prijs than thei."
Luke 12.25 (Wycliffe),Wycliffe,New Testament,Luke,12,25,And who of you bithenkynge may put to o cubit to his stature?
Luke 12.26 (Wycliffe),Wycliffe,New Testament,Luke,12,26,"Therfor if ye moun not that that is leest, what ben ye bisie of othere thingis?"
Luke 12.27 (Wycliffe),Wycliffe,New Testament,Luke,12,27,"Biholde ye the lilies of the feeld, hou thei wexen; thei trauelen not, nethir spynnen. And Y seie to you, that nethir Salomon in al his glorie was clothid as oon of these."
Luke 12.28 (Wycliffe),Wycliffe,New Testament,Luke,12,28,"And if God clothith thus the hey, that to dai is in the feeld, and to morewe is cast in to an ouen; hou myche more you of litil feith."
Luke 12.29 (Wycliffe),Wycliffe,New Testament,Luke,12,29,"And nyle ye seke, what ye schulen ete, or what ye schulen drynke; and nyle ye be reisid an hiy."
Luke 12.30 (Wycliffe),Wycliffe,New Testament,Luke,12,30,"For folkis of the world seken alle these thingis; and your fadir woot, that ye neden alle these thingis."
Luke 12.31 (Wycliffe),Wycliffe,New Testament,Luke,12,31,"Netheles seke ye first the kyngdom of God, and alle these thingis schulen be caste to you."
Luke 12.32 (Wycliffe),Wycliffe,New Testament,Luke,12,32,"Nile ye, litil flok, drede, for it pleside to youre fadir to yyue you a kyngdom."
Luke 12.33 (Wycliffe),Wycliffe,New Testament,Luke,12,33,"Selle ye tho thingis that ye han in possessioun, and yyue ye almes. And make to you sachels that wexen not oolde, tresoure that failith not in heuenes, whidir a theef neiyith not, nether mouyt destruyeth."
Luke 12.34 (Wycliffe),Wycliffe,New Testament,Luke,12,34,"For where is thi tresoure, there thin herte schal be."
Luke 12.35 (Wycliffe),Wycliffe,New Testament,Luke,12,35,"Be youre leendis gird aboue, and lanternes brennynge in youre hoondis;"
Luke 12.36 (Wycliffe),Wycliffe,New Testament,Luke,12,36,"and be ye lijk to men that abiden her lord, whanne he schal turne ayen fro the weddyngis, that whanne he schal come, and knocke, anoon thei openen to hym."
Luke 12.37 (Wycliffe),Wycliffe,New Testament,Luke,12,37,"Blessid be tho seruauntis, that whanne the lord schal come, he schal fynde wakynge. Treuli Y seie to you, that he schal girde hym silf, and make hem sitte to mete, and he schal go, and serue hem."
Luke 12.38 (Wycliffe),Wycliffe,New Testament,Luke,12,38,"And if he come in the secounde wakynge, and if he come in the thridde wakynge, and fynde so, tho seruauntis ben blessid."
Luke 12.39 (Wycliffe),Wycliffe,New Testament,Luke,12,39,"And wite ye this thing, for if an hosebonde man wiste, in what our the theef wolde come, sotheli he schulde wake, and not suffre his hous to be myned."
Luke 12.40 (Wycliffe),Wycliffe,New Testament,Luke,12,40,"And be ye redi, for in what our ye gessen not, mannus sone schal come."
Luke 12.41 (Wycliffe),Wycliffe,New Testament,Luke,12,41,"And Petre seide to hym, Lord, seist thou this parable to vs, or to alle?"
Luke 12.42 (Wycliffe),Wycliffe,New Testament,Luke,12,42,"And the Lord seide, Who, gessist thou, is a trewe dispendere, and a prudent, whom the lord hath ordeyned on his meyne, to yyue hem in tyme mesure of whete?"
Luke 12.43 (Wycliffe),Wycliffe,New Testament,Luke,12,43,"Blessid is that seruaunt, that the lord whanne he cometh, schal fynde so doynge."
Luke 12.44 (Wycliffe),Wycliffe,New Testament,Luke,12,44,"Verili Y seie to you, that on alle thingis that he weldith, he schal ordeyne hym."
Luke 12.45 (Wycliffe),Wycliffe,New Testament,Luke,12,45,"That if that seruaunt seie in his herte, My lord tarieth to come; and bigynne to smyte children, and handmaydenes, and ete, and drynke, and be fulfillid ouer mesure,"
Luke 12.46 (Wycliffe),Wycliffe,New Testament,Luke,12,46,"the lord of that seruaunt schal come, in the dai that he hopith not, and the our that he woot not; and schal departe hym, and putte his part with vnfeithful men."
Luke 12.47 (Wycliffe),Wycliffe,New Testament,Luke,12,47,"But thilke seruaunt that knew the wille of his lord, and made not hym redi, and dide not aftir his wille, schal be betun with many betyngis."
Luke 12.48 (Wycliffe),Wycliffe,New Testament,Luke,12,48,"But he that knew not, and dide worthi thingis of strokis, schal be betun with fewe. For to eche man to whom myche is youun, myche schal be axid of hym; and thei schulen axe more of hym, to whom thei bitoken myche."
Luke 12.49 (Wycliffe),Wycliffe,New Testament,Luke,12,49,"Y cam to sende fier in to the erthe, and what wole Y, but that it be kyndlid?"
Luke 12.50 (Wycliffe),Wycliffe,New Testament,Luke,12,50,"And Y haue to be baptisid with a baptysm, and hou am Y constreyned, til that it be perfitli don?"
Luke 12.51 (Wycliffe),Wycliffe,New Testament,Luke,12,51,"Wene ye, that Y cam to yyue pees in to erthe? Nay, Y say to you, but departyng."
Luke 12.52 (Wycliffe),Wycliffe,New Testament,Luke,12,52,"For fro this tyme ther schulen be fyue departid in oon hous; thre schulen be departid ayens tweyne, and tweyne schulen be departid ayens thre;"
Luke 12.53 (Wycliffe),Wycliffe,New Testament,Luke,12,53,"the fadir ayens the sone, and the sone ayens the fadir; the modir ayens the douytir, and the douytir ayens the modir; the hosebondis modir ayens the sones wijf, and and the sones wijf ayens hir hosebondis modir."
Luke 12.54 (Wycliffe),Wycliffe,New Testament,Luke,12,54,"And he seide also to the puple, Whanne ye seen a cloude risynge fro the sunne goynge doun, anoon ye seien, Reyn cometh; and so it is don."
Luke 12.55 (Wycliffe),Wycliffe,New Testament,Luke,12,55,"And whanne ye seen the south blowynge, ye seien, That heete schal be; and it is don."
Luke 12.56 (Wycliffe),Wycliffe,New Testament,Luke,12,56,"Ypocritis, ye kunnen preue the face of heuene and of erthe, but hou preuen ye not this tyme."
Luke 12.57 (Wycliffe),Wycliffe,New Testament,Luke,12,57,But what and of you silf ye demen not that that is iust?
Luke 12.58 (Wycliffe),Wycliffe,New Testament,Luke,12,58,"But whanne thou goist with thin aduersarie in the weie to the prince, do bisynesse to be delyuerid fro hym; lest perauenture he take thee to the domesman, and the domesman bitake thee to the maistirful axer, and the maistirful axer sende thee in to prisoun."
Luke 12.59 (Wycliffe),Wycliffe,New Testament,Luke,12,59,"Y seie to thee, thou schalt not go fro thennus, til thou yelde the laste ferthing."
Luke 13.1 (Wycliffe),Wycliffe,New Testament,Luke,13,1,"And sum men weren present in that tyme, that telden to hym of the Galileis, whos blood Pilat myngide with the sacrificis of hem."
Luke 13.2 (Wycliffe),Wycliffe,New Testament,Luke,13,2,"And he answeride, and seide to hem, Wenen ye, that these men of Galile weren synneris more than alle Galilees, for thei suffriden siche thingis?"
Luke 13.3 (Wycliffe),Wycliffe,New Testament,Luke,13,3,"Y seie to you, nay; alle ye schulen perische in lijk manere, but ye han penaunce."
Luke 13.4 (Wycliffe),Wycliffe,New Testament,Luke,13,4,"And as tho eiytetene, on which the toure in Siloa fel doun, and slowe hem, gessen ye, for thei weren dettouris more than alle men that dwellen in Jerusalem?"
Luke 13.5 (Wycliffe),Wycliffe,New Testament,Luke,13,5,"Y seie to you, nai; but also ye alle schulen perische, if ye doon not penaunce."
Luke 13.6 (Wycliffe),Wycliffe,New Testament,Luke,13,6,"And he seide this liknesse, A man hadde a fige tre plauntid in his vynyerd, and he cam sekynge fruyt in it, and foond noon."
Luke 13.7 (Wycliffe),Wycliffe,New Testament,Luke,13,7,"And he seide to the tilier of the vynyerd, Lo! thre yeeris ben, sithen Y come sekynge fruyt in this fige tre, and Y fynde noon; therfor kitte it doun, whereto ocupieth it the erthe?"
Luke 13.8 (Wycliffe),Wycliffe,New Testament,Luke,13,8,"And he answerynge seide to hym, Lord, suffre it also this yeer, the while Y delue aboute it, and Y schal donge it;"
Luke 13.9 (Wycliffe),Wycliffe,New Testament,Luke,13,9,"if it schal make fruyt, if nay, in tyme comynge thou schalt kitte it doun."
Luke 13.10 (Wycliffe),Wycliffe,New Testament,Luke,13,10,And he was techinge in her synagoge in the sabatis.
Luke 13.11 (Wycliffe),Wycliffe,New Testament,Luke,13,11,"And lo! a womman, that hadde a spirit of sijknesse eiytene yeeris, and was crokid, and nethir ony maner myyte loke vpward."
Luke 13.12 (Wycliffe),Wycliffe,New Testament,Luke,13,12,"Whom whanne Jhesus hadde seyn, he clepide to hym, and seide to hir, Womman, thou art delyuerid of thi sijknesse."
Luke 13.13 (Wycliffe),Wycliffe,New Testament,Luke,13,13,"And he settide on hir his hoondis, and anoon sche stood upriyt, and glorifiede God."
Luke 13.14 (Wycliffe),Wycliffe,New Testament,Luke,13,14,"And the prince of the synagoge answerde, hauynge dedeyn for Jhesus hadde heelid in the sabat; and he seide to the puple, Ther ben sixe dayes, in whiche it bihoueth to worche; therfor come ye in these, and be ye heelid, and not in the daie of sabat."
Luke 13.15 (Wycliffe),Wycliffe,New Testament,Luke,13,15,"But the Lord answeride to hym, and seide, Ypocrite, whether ech of you vntieth not in the sabat his oxe, or asse, fro the cratche, and ledith to watir?"
Luke 13.16 (Wycliffe),Wycliffe,New Testament,Luke,13,16,"Bihofte it not this douytir of Abraham, whom Satanas hath boundun, lo! eiytetene yeeris, to be vnboundun of this boond in the dai of the sabat?"
Luke 13.17 (Wycliffe),Wycliffe,New Testament,Luke,13,17,"And whanne he seide these thingis, alle hise aduersaries weren aschamed, and al the puple ioiede in alle thingis, that weren gloriousli don of hym."
Luke 13.18 (Wycliffe),Wycliffe,New Testament,Luke,13,18,"Therfor he seide, To what thing is the kyngdom of God lijk? and to what thing schal Y gesse it to be lijk?"
Luke 13.19 (Wycliffe),Wycliffe,New Testament,Luke,13,19,"It is lijk to a corn of seneuey, which a man took, and cast in to his yerd; and it wax, and was maad in to a greet tree, and foulis of the eire restiden in the braunchis therof."
Luke 13.20 (Wycliffe),Wycliffe,New Testament,Luke,13,20,"And eft soone he seide, To what thing schal Y gesse the kyngdom of God lijk?"
Luke 13.21 (Wycliffe),Wycliffe,New Testament,Luke,13,21,"It is lijk to sourdouy, that a womman took, and hidde it in to thre mesuris of mele, til al were sourid."
Luke 13.22 (Wycliffe),Wycliffe,New Testament,Luke,13,22,"And he wente bi citees and castels, techynge and makynge a iourney in to Jerusalem."
Luke 13.23 (Wycliffe),Wycliffe,New Testament,Luke,13,23,"And a man seide to hym, Lord, if there ben fewe, that ben saued? And he seide to hem,"
Luke 13.24 (Wycliffe),Wycliffe,New Testament,Luke,13,24,"Stryue ye to entre bi the streite yate; for Y seie to you, many seken to entre, and thei schulen not mowe."
Luke 13.25 (Wycliffe),Wycliffe,New Testament,Luke,13,25,"For whanne the hosebonde man is entrid, and the dore is closid, ye schulen bigynne to stonde with out forth, and knocke at the dore, and seie, Lord, opyn to vs. And he schal answere, and seie to you, Y knowe you not, of whennus ye ben."
Luke 13.26 (Wycliffe),Wycliffe,New Testament,Luke,13,26,"Thanne ye schulen bigynne to seye, We han etun bifor thee and drunkun, and in oure streetis thou hast tauyt."
Luke 13.27 (Wycliffe),Wycliffe,New Testament,Luke,13,27,"And he schal seie to you, Y know you not, of whennus ye ben; go awei fro me, alle ye worcheris of wickidnesse."
Luke 13.28 (Wycliffe),Wycliffe,New Testament,Luke,13,28,"There schal be wepyng and gruntyng of teeth, whanne ye schulen se Abraham, and Isaac, and Jacob, and alle the prophetis in the kyngdom of God; and you to be put out."
Luke 13.29 (Wycliffe),Wycliffe,New Testament,Luke,13,29,"And thei schulen come fro the eest and west, and fro the north and south, and schulen sitte at the mete in the rewme of God."
Luke 13.30 (Wycliffe),Wycliffe,New Testament,Luke,13,30,"And lo! thei that weren the firste, ben the laste; and thei that weren the laste, ben the firste."
Luke 13.31 (Wycliffe),Wycliffe,New Testament,Luke,13,31,"In that day sum of the Farisees camen nyy, and seiden to hym, Go out, and go fro hennus, for Eroude wole sle thee."
Luke 13.32 (Wycliffe),Wycliffe,New Testament,Luke,13,32,"And he seide to hem, Go ye, and seie to that foxe, Lo! Y caste out feendis, and Y make perfitli heelthis, to dai and to morew, and the thridde dai Y am endid."
Luke 13.33 (Wycliffe),Wycliffe,New Testament,Luke,13,33,"Netheles it bihoueth me to dai, and to morewe, and the dai that sueth, to walke; for it fallith not a profete to perische out of Jerusalem."
Luke 13.34 (Wycliffe),Wycliffe,New Testament,Luke,13,34,"Jerusalem, Jerusalem, that sleest profetis, and stonest hem that ben sent to thee, hou ofte wolde Y gadre togider thi sones, as a brid gaderith his nest vndur fethris, and thou woldist not."
Luke 13.35 (Wycliffe),Wycliffe,New Testament,Luke,13,35,"Lo! youre hous schal be left to you desert. And Y seie to you, that ye schulen not se me, til it come, whanne ye schulen seie, Blessid is he, that cometh in the name of the Lord."
Luke 14.1 (Wycliffe),Wycliffe,New Testament,Luke,14,1,"And it was don, whanne he hadde entrid in to the hous of a prince of Farisees, in the sabat, to ete breed, thei aspieden hym."
Luke 14.2 (Wycliffe),Wycliffe,New Testament,Luke,14,2,And lo! a man sijk in the dropesie was bifor hym.
Luke 14.3 (Wycliffe),Wycliffe,New Testament,Luke,14,3,"And Jhesus answerynge spak to the wise men of lawe, and to the Farisees, and seide, Whethir it is leeueful to heele in the sabat?"
Luke 14.4 (Wycliffe),Wycliffe,New Testament,Luke,14,4,"And thei helden pees. And Jhesus took, and heelide hym, and let hym go."
Luke 14.5 (Wycliffe),Wycliffe,New Testament,Luke,14,5,"And he answeride to hem, and seide, Whos asse or oxe of you schal falle in to a pit, and he schal not anoon drawe hym out in the dai of the sabat?"
Luke 14.6 (Wycliffe),Wycliffe,New Testament,Luke,14,6,And thei myyten not answere to hym to these thingis.
Luke 14.7 (Wycliffe),Wycliffe,New Testament,Luke,14,7,"He seide also a parable to men bodun to a feeste, and biheld hou thei chesen the first sittyng placis, and seide to hem,"
Luke 14.8 (Wycliffe),Wycliffe,New Testament,Luke,14,8,"Whanne thou art bodun to bridalis, sitte not at the mete in the firste place; lest perauenture a worthier than thou be bodun of hym,"
Luke 14.9 (Wycliffe),Wycliffe,New Testament,Luke,14,9,"and lest he come that clepide thee and hym, and seie to thee, Yyue place to this, and thanne thou schalt bigynne with schame to holde the lowest place."
Luke 14.10 (Wycliffe),Wycliffe,New Testament,Luke,14,10,"But whanne thou art bedun to a feste, go, and sitte doun in the laste place, that whanne he cometh, that bad thee to the feeste, he seie to thee, Freend, come hiyer. Thanne worschip schal be to thee, bifor men that sitten at the mete."
Luke 14.11 (Wycliffe),Wycliffe,New Testament,Luke,14,11,"For ech that enhaunsith hym, schal be lowid; and he that meketh hym, schal be hiyed."
Luke 14.12 (Wycliffe),Wycliffe,New Testament,Luke,14,12,"And he seide to hym, that hadde bodun hym to the feeste, Whanne thou makist a mete, or a soper, nyle thou clepe thi freendis, nether thi britheren, nethir cosyns, nethir neiyboris, ne riche men; lest perauenture thei bidde thee ayen to the feeste, and it be yolde ayen to thee."
Luke 14.13 (Wycliffe),Wycliffe,New Testament,Luke,14,13,"But whanne thou makist a feeste, clepe pore men,"
Luke 14.14 (Wycliffe),Wycliffe,New Testament,Luke,14,14,"feble, crokid, and blynde, and thou schalt be blessid; for thei han not wherof to yelde thee, for it schal be yoldun to thee in the risyng ayen of iust men."
Luke 14.15 (Wycliffe),Wycliffe,New Testament,Luke,14,15,"And whanne oon of hem that saten togider at the mete hadde herd these thingis, he seide to hym, Blessid is he, that schal ete breed in the rewme of God."
Luke 14.16 (Wycliffe),Wycliffe,New Testament,Luke,14,16,"And he seide to hym, A man made a greet soper, and clepide many."
Luke 14.17 (Wycliffe),Wycliffe,New Testament,Luke,14,17,"And he sent his seruaunt in the our of soper, to seie to men that weren bodun to the feeste, that thei schulden come, for now alle thingis ben redi."
Luke 14.18 (Wycliffe),Wycliffe,New Testament,Luke,14,18,"And alle bigunnen togidir to excusen hem. The firste seide, Y haue bouyt a toun, and Y haue nede to go out, and se it; Y preye thee, haue me excusid."
Luke 14.19 (Wycliffe),Wycliffe,New Testament,Luke,14,19,"And the tother seide, Y haue bouyt fyue yockis of oxun, and Y go to preue hem; Y preye thee, haue me excusid."
Luke 14.20 (Wycliffe),Wycliffe,New Testament,Luke,14,20,"And an othir seide, Y haue weddid a wijf; and therfor Y may not come."
Luke 14.21 (Wycliffe),Wycliffe,New Testament,Luke,14,21,"And the seruaunt turnede ayen, and tolde these thingis to his lord. Thanne the hosebonde man was wrooth, and seide to his seruaunt, Go out swithe in to the grete stretis and smal stretis of the citee, and brynge ynne hidir pore men, and feble, blynde, and crokid."
Luke 14.22 (Wycliffe),Wycliffe,New Testament,Luke,14,22,"And the seruaunt seide, Lord, it is don, as thou hast comaundid, and yit there is a void place."
Luke 14.23 (Wycliffe),Wycliffe,New Testament,Luke,14,23,"And the lord seide to the seruaunt, Go out in to weies and heggis, and constreine men to entre, that myn hous be fulfillid."
Luke 14.24 (Wycliffe),Wycliffe,New Testament,Luke,14,24,"For Y seie to you, that noon of tho men that ben clepid, schal taaste my soper."
Luke 14.25 (Wycliffe),Wycliffe,New Testament,Luke,14,25,"And myche puple wenten with hym; and he turnede, and seide to hem,"
Luke 14.26 (Wycliffe),Wycliffe,New Testament,Luke,14,26,"If ony man cometh to me, and hatith not his fadir, and modir, and wijf, and sones, and britheren, and sistris, and yit his owne lijf, he may not be my disciple."
Luke 14.27 (Wycliffe),Wycliffe,New Testament,Luke,14,27,"And he that berith not his cross, and cometh aftir me, may not be my disciple."
Luke 14.28 (Wycliffe),Wycliffe,New Testament,Luke,14,28,"For who of you willynge to bilde a toure, whether he first sitte not, and countith the spensis that ben nedeful, if he haue to perfourme?"
Luke 14.29 (Wycliffe),Wycliffe,New Testament,Luke,14,29,"Lest aftir that he hath set the foundement, and mowe not perfourme, alle that seen, bigynnen to scorne hym, and seie, For this man bigan to bilde,"
Luke 14.30 (Wycliffe),Wycliffe,New Testament,Luke,14,30,and myyte not make an ende.
Luke 14.31 (Wycliffe),Wycliffe,New Testament,Luke,14,31,"Or what kyng that wole go to do a bataile ayens anothir kyng, whether he sittith not first, and bithenkith, if he may with ten thousynde go ayens hym that cometh ayens hym with twenti thousynde?"
Luke 14.32 (Wycliffe),Wycliffe,New Testament,Luke,14,32,"Ellis yit while he is afer, he sendynge a messanger, preieth tho thingis that ben of pees."
Luke 14.33 (Wycliffe),Wycliffe,New Testament,Luke,14,33,"So therfor ech of you, that forsakith not alle thingis that he hath, may not be my disciple."
Luke 14.34 (Wycliffe),Wycliffe,New Testament,Luke,14,34,"Salt is good; but if salt vanysche, in what thing schal it be sauerid?"
Luke 14.35 (Wycliffe),Wycliffe,New Testament,Luke,14,35,"Nethir in erthe, nethir in donghille it is profitable, but it schal be cast out. He that hath eeris of herynge, here he."
Luke 15.1 (Wycliffe),Wycliffe,New Testament,Luke,15,1,"And pupplicans and synful men weren neiyynge to him, to here hym."
Luke 15.2 (Wycliffe),Wycliffe,New Testament,Luke,15,2,"And the Farisees and scribis grutchiden, seiynge, For this resseyueth synful men, and etith with hem."
Luke 15.3 (Wycliffe),Wycliffe,New Testament,Luke,15,3,"And he spak to hem this parable,"
Luke 15.4 (Wycliffe),Wycliffe,New Testament,Luke,15,4,"and seide, What man of you that hath an hundrith scheep, and if he hath lost oon of hem, whethir he leeueth not nynti and nyne in desert, and goith to it that perischide, til he fynde it?"
Luke 15.5 (Wycliffe),Wycliffe,New Testament,Luke,15,5,"And whanne he hath foundun it, he ioieth, and leyith it on hise schuldris; and he cometh hoom,"
Luke 15.6 (Wycliffe),Wycliffe,New Testament,Luke,15,6,"and clepith togidir hise freendis and neiyboris, and seith to hem, Be ye glad with me, for Y haue founde my scheep, that hadde perischid."
Luke 15.7 (Wycliffe),Wycliffe,New Testament,Luke,15,7,"And Y seie to you, so ioye schal be in heuene on o synful man doynge penaunce, more than on nynti and nyne iuste, that han no nede to penaunce."
Luke 15.8 (Wycliffe),Wycliffe,New Testament,Luke,15,8,"Or what womman hauynge ten besauntis, and if sche hath lost oo besaunt, whether sche teendith not a lanterne, and turneth vpsodoun the hows, and sekith diligentli, til that sche fynde it?"
Luke 15.9 (Wycliffe),Wycliffe,New Testament,Luke,15,9,"And whanne sche hath foundun, sche clepith togidir freendis and neiyboris, and seith, Be ye glad with me, for Y haue founde the besaunt, that Y hadde lost."
Luke 15.10 (Wycliffe),Wycliffe,New Testament,Luke,15,10,"So Y seie to you, ioye schal be bifor aungels of God on o synful man doynge penaunce."
Luke 15.11 (Wycliffe),Wycliffe,New Testament,Luke,15,11,"And he seide, A man hadde twei sones;"
Luke 15.12 (Wycliffe),Wycliffe,New Testament,Luke,15,12,"and the yonger of hem seide to the fadir, Fadir, yyue me the porcioun of catel, that fallith to me. And he departide to hem the catel."
Luke 15.13 (Wycliffe),Wycliffe,New Testament,Luke,15,13,"And not aftir many daies, whanne alle thingis weren gederid togider, the yonger sone wente forth in pilgrymage in to a fer cuntre; and there he wastide hise goodis in lyuynge lecherously."
Luke 15.14 (Wycliffe),Wycliffe,New Testament,Luke,15,14,"And aftir that he hadde endid alle thingis, a strong hungre was maad in that cuntre, and he bigan to haue nede."
Luke 15.15 (Wycliffe),Wycliffe,New Testament,Luke,15,15,"And he wente, and drouy hym to oon of the citeseyns of that cuntre. And he sente hym in to his toun, to fede swyn."
Luke 15.16 (Wycliffe),Wycliffe,New Testament,Luke,15,16,"And he coueitide to fille his wombe of the coddis that the hoggis eeten, and no man yaf hym."
Luke 15.17 (Wycliffe),Wycliffe,New Testament,Luke,15,17,"And he turnede ayen to hym silf, and seide, Hou many hirid men in my fadir hous han plente of looues; and Y perische here thorouy hungir."
Luke 15.18 (Wycliffe),Wycliffe,New Testament,Luke,15,18,"Y schal rise vp, and go to my fadir, and Y schal seie to hym, Fadir, Y haue synned in to heuene, and bifor thee;"
Luke 15.19 (Wycliffe),Wycliffe,New Testament,Luke,15,19,"and now Y am not worthi to be clepid thi sone, make me as oon of thin hirid men."
Luke 15.20 (Wycliffe),Wycliffe,New Testament,Luke,15,20,"And he roos vp, and cam to his fadir. And whanne he was yit afer, his fadir saiy hym, and was stirrid bi mercy. And he ran, and fel on his necke, and kisside hym."
Luke 15.21 (Wycliffe),Wycliffe,New Testament,Luke,15,21,"And the sone seide to hym, Fadir, Y haue synned in to heuene, and bifor thee; and now Y am not worthi to be clepid thi sone."
Luke 15.22 (Wycliffe),Wycliffe,New Testament,Luke,15,22,"And the fadir seide to hise seruauntis, Swithe brynge ye forth the firste stoole, and clothe ye hym, and yyue ye a ryng in his hoond,"
Luke 15.23 (Wycliffe),Wycliffe,New Testament,Luke,15,23,"and schoon on hise feet; and brynge ye a fat calf, and sle ye, and ete we, and make we feeste."
Luke 15.24 (Wycliffe),Wycliffe,New Testament,Luke,15,24,"For this my sone was deed, and hath lyued ayen; he perischid, and is foundun. And alle men bigunnen to ete."
Luke 15.25 (Wycliffe),Wycliffe,New Testament,Luke,15,25,"But his eldere sone was in the feeld; and whanne he cam, and neiyede to the hous, he herde a symfonye and a croude."
Luke 15.26 (Wycliffe),Wycliffe,New Testament,Luke,15,26,"And he clepide oon of the seruauntis, and axide, what these thingis weren."
Luke 15.27 (Wycliffe),Wycliffe,New Testament,Luke,15,27,"And he seide to hym, Thi brother is comun, and thi fadir slewe a fat calf, for he resseyuede hym saaf."
Luke 15.28 (Wycliffe),Wycliffe,New Testament,Luke,15,28,"And he was wrooth, and wolde not come in. Therfor his fadir wente out, and bigan to preye hym."
Luke 15.29 (Wycliffe),Wycliffe,New Testament,Luke,15,29,"And he answerde to his fadir, and seide, Lo! so many yeeris Y serue thee, and Y neuer brak thi comaundement; and thou neuer yaf to me a kidde, that Y with my freendis schulde haue ete."
Luke 15.30 (Wycliffe),Wycliffe,New Testament,Luke,15,30,"But aftir that this thi sone, that hath deuourid his substaunce with horis, cam, thou hast slayn to hym a fat calf."
Luke 15.31 (Wycliffe),Wycliffe,New Testament,Luke,15,31,"And he seide to hym, Sone, thou art euer more with me, and alle my thingis ben thine."
Luke 15.32 (Wycliffe),Wycliffe,New Testament,Luke,15,32,"But it bihofte for to make feeste, and to haue ioye; for this thi brother was deed, and lyuede ayen; he perischide, and is foundun."
Luke 16.1 (Wycliffe),Wycliffe,New Testament,Luke,16,1,"He seide also to hise disciplis, Ther was a riche man, that hadde a baili; and this was defamed to him, as he hadde wastid his goodis."
Luke 16.2 (Wycliffe),Wycliffe,New Testament,Luke,16,2,"And he clepide hym, and seide to hym, What here Y this thing of thee? yelde reckynyng of thi baili, for thou miyte not now be baili."
Luke 16.3 (Wycliffe),Wycliffe,New Testament,Luke,16,3,"And the baili seide with ynne him silf, What schal Y do, for my lord takith awei fro me the baili? delfe mai Y not, I schame to begge."
Luke 16.4 (Wycliffe),Wycliffe,New Testament,Luke,16,4,"Y woot what Y schal do, that whanne Y am remeued fro the baili, thei resseyue me in to her hous."
Luke 16.5 (Wycliffe),Wycliffe,New Testament,Luke,16,5,"Therfor whanne alle the dettours of his lord weren clepid togider, he seide to the firste, Hou myche owist thou to my lord?"
Luke 16.6 (Wycliffe),Wycliffe,New Testament,Luke,16,6,"And he seide, An hundrid barelis of oyle. And he seide to hym, Take thi caucioun, and sitte soone, and write fifti."
Luke 16.7 (Wycliffe),Wycliffe,New Testament,Luke,16,7,"Aftirward he seide to another, And hou myche owist thou? Which answerde, An hundrid coris of whete. And he seide to hym, Take thi lettris, and write foure scoore."
Luke 16.8 (Wycliffe),Wycliffe,New Testament,Luke,16,8,"And the lord preiside the baili of wickydnesse, for he hadde do prudentli; for the sones of this world ben more prudent in her generacioun than the sones of liyt."
Luke 16.9 (Wycliffe),Wycliffe,New Testament,Luke,16,9,"And Y seie to you, make ye to you freendis of the ritchesse of wickidnesse, that whanne ye schulen fayle, thei resseyue you in to euerlastynge tabernaclis."
Luke 16.10 (Wycliffe),Wycliffe,New Testament,Luke,16,10,"He that is trewe in the leeste thing, is trewe also in the more; and he that is wickid in a litil thing, is wickid also in the more."
Luke 16.11 (Wycliffe),Wycliffe,New Testament,Luke,16,11,"Therfor if ye weren not trewe in the wickid thing of ritchesse, who schal bitake to you that that is verry?"
Luke 16.12 (Wycliffe),Wycliffe,New Testament,Luke,16,12,"And if ye weren not trewe in othere mennus thing, who schal yyue to you that that is youre?"
Luke 16.13 (Wycliffe),Wycliffe,New Testament,Luke,16,13,"No seruaunt may serue to twei lordis; for ether he schal hate the toon, and loue the tothir; ethir he schal drawe to the toon, and schal dispise the tothir. Ye moun not serue to God and to ritchesse."
Luke 16.14 (Wycliffe),Wycliffe,New Testament,Luke,16,14,"But the Farisees, that weren coueytous, herden alle these thingis, and thei scorneden hym."
Luke 16.15 (Wycliffe),Wycliffe,New Testament,Luke,16,15,"And he seide to hem, Ye it ben, that iustifien you bifor men; but God hath knowun youre hertis, for that that is hiy to men, is abhomynacioun bifor God."
Luke 16.16 (Wycliffe),Wycliffe,New Testament,Luke,16,16,"The lawe and prophetis til to Joon; fro that tyme the rewme of God is euangelisid, and ech man doith violence in to it."
Luke 16.17 (Wycliffe),Wycliffe,New Testament,Luke,16,17,"Forsothe it is liyter heuene and erthe to passe, than that o titil falle fro the lawe."
Luke 16.18 (Wycliffe),Wycliffe,New Testament,Luke,16,18,"Euery man that forsakith his wijf, and weddith an other, doith letcherie; and he that weddith the wijf forsakun of the hosebonde, doith auowtrie."
Luke 16.19 (Wycliffe),Wycliffe,New Testament,Luke,16,19,"There was a riche man, and was clothid in purpur, and whit silk, and eete euery dai schynyngli."
Luke 16.20 (Wycliffe),Wycliffe,New Testament,Luke,16,20,"And there was a begger, Lazarus bi name, that lai at his yate ful of bilis,"
Luke 16.21 (Wycliffe),Wycliffe,New Testament,Luke,16,21,"and coueitide to be fulfillid of the crummes, that fellen doun fro the riche mannus boord, and no man yaf to hym; but houndis camen, and lickiden hise bilis."
Luke 16.22 (Wycliffe),Wycliffe,New Testament,Luke,16,22,"And it was don, that the begger diede, and was borun of aungels in to Abrahams bosum."
Luke 16.23 (Wycliffe),Wycliffe,New Testament,Luke,16,23,"And the riche man was deed also, and was biried in helle. And he reiside hise iyen, whanne he was in turmentis, and say Abraham afer, and Lazarus in his bosum."
Luke 16.24 (Wycliffe),Wycliffe,New Testament,Luke,16,24,"And he criede, and seide, Fadir Abraham, haue merci on me, and sende Lazarus, that he dippe the ende of his fyngur in watir, to kele my tunge; for Y am turmentid in this flawme."
Luke 16.25 (Wycliffe),Wycliffe,New Testament,Luke,16,25,"And Abraham seide to hym, Sone, haue mynde, for thou hast resseyued good thingis in thi lijf, and Lazarus also yuel thingis; but he is now coumfortid, and thou art turmentid."
Luke 16.26 (Wycliffe),Wycliffe,New Testament,Luke,16,26,"And in alle these thingis a greet derk place is stablischid betwixe vs and you; that thei that wolen fro hennus passe to you, moun not, nethir fro thennus passe ouer hidur."
Luke 16.27 (Wycliffe),Wycliffe,New Testament,Luke,16,27,"And he seide, Thanne Y preie thee, fadir, that thou sende hym in to the hous of my fadir."
Luke 16.28 (Wycliffe),Wycliffe,New Testament,Luke,16,28,"For Y haue fyue britheren, that he witnesse to hem, lest also thei come in to this place of turmentis."
Luke 16.29 (Wycliffe),Wycliffe,New Testament,Luke,16,29,"And Abraham seide to him, Thei han Moyses and the prophetis; here thei hem."
Luke 16.30 (Wycliffe),Wycliffe,New Testament,Luke,16,30,"And he seide, Nay, fadir Abraham, but if ony of deed men go to hem, thei schulen do penaunce."
Luke 16.31 (Wycliffe),Wycliffe,New Testament,Luke,16,31,"And he seide to hym, If thei heren not Moises and prophetis, nethir if ony of deed men rise ayen, thei schulen bileue to hym."
Luke 17.1 (Wycliffe),Wycliffe,New Testament,Luke,17,1,"And Jhesu seide to hise disciplis, It is impossible that sclaundris come not; but wo to that man, bi whom thei comen."
Luke 17.2 (Wycliffe),Wycliffe,New Testament,Luke,17,2,"It is more profitable to him, if a mylne stoon be put aboute his necke, and he be cast in to the see, than that he sclaundre oon of these litle."
Luke 17.3 (Wycliffe),Wycliffe,New Testament,Luke,17,3,"Take ye hede you silf; if thi brothir hath synned ayens thee, blame hym; and if he do penaunce, foryyue hym."
Luke 17.4 (Wycliffe),Wycliffe,New Testament,Luke,17,4,"And if seuene sithis in the dai he do synne ayens thee, and seuene sithis in the dai he be conuertid to thee, and seie, It forthenkith me, foryyue thou hym."
Luke 17.5 (Wycliffe),Wycliffe,New Testament,Luke,17,5,"And the apostlis seiden to the Lord, Encrese to vs feith."
Luke 17.6 (Wycliffe),Wycliffe,New Testament,Luke,17,6,"And the Lord seide, If ye han feith as the corn of seneuei, ye schulen seie to this more tre, Be thou drawun vp bi the rote, and be ouerplauntid in to the see, and it schal obeie to you."
Luke 17.7 (Wycliffe),Wycliffe,New Testament,Luke,17,7,"But who of you hath a seruaunt erynge, or lesewynge oxis, which seith to hym, whanne he turneth ayen fro the feeld, Anoon go, and sitte to mete;"
Luke 17.8 (Wycliffe),Wycliffe,New Testament,Luke,17,8,"and seith not to hym, Make redi, that Y soupe, and girde thee, and serue me, while Y ete and drynke, and aftir this thou schalt ete and drynke;"
Luke 17.9 (Wycliffe),Wycliffe,New Testament,Luke,17,9,"whether he hath grace to that seruaunt, for he dide that that he comaundide hym?"
Luke 17.10 (Wycliffe),Wycliffe,New Testament,Luke,17,10,"Nay, Y gesse. So ye, whanne ye han don alle thingis that ben comaundid to you, seie ye, We ben vnprofitable seruauntis, we han do that that we ouyten to do."
Luke 17.11 (Wycliffe),Wycliffe,New Testament,Luke,17,11,"And it was do, the while Jhesus wente in to Jerusalem, he passide thorou the myddis of Samarie, and Galilee."
Luke 17.12 (Wycliffe),Wycliffe,New Testament,Luke,17,12,"And whanne he entride in to a castel, ten leprouse men camen ayens hym, whiche stoden afer,"
Luke 17.13 (Wycliffe),Wycliffe,New Testament,Luke,17,13,"and reiseden her voys, and seiden, Jhesu, comaundoure, haue merci on vs."
Luke 17.14 (Wycliffe),Wycliffe,New Testament,Luke,17,14,"And as he say hem, he seide, Go ye, schewe ye you to the prestis. And it was don, the while thei wenten, thei weren clensid."
Luke 17.15 (Wycliffe),Wycliffe,New Testament,Luke,17,15,"And oon of hem, as he saiy that he was clensid, wente ayen, magnifiynge God with grete vois."
Luke 17.16 (Wycliffe),Wycliffe,New Testament,Luke,17,16,"And he fel doun on the face bifore hise feet, and dide thankyngis; and this was a Samaritan."
Luke 17.17 (Wycliffe),Wycliffe,New Testament,Luke,17,17,"And Jhesus answerde, and seide, Whether ten ben not clensid, and where ben the nyne?"
Luke 17.18 (Wycliffe),Wycliffe,New Testament,Luke,17,18,"There is noon foundun, that turnede ayen, and yaf glorie to God, but this alien."
Luke 17.19 (Wycliffe),Wycliffe,New Testament,Luke,17,19,"And he seide to hym, Rise vp, go thou; for thi feith hath maad thee saaf."
Luke 17.20 (Wycliffe),Wycliffe,New Testament,Luke,17,20,"And he was axid of Farisees, whanne the rewme of God cometh. And he answerde to hem, and seide, The rewme of God cometh not with aspiyng,"
Luke 17.21 (Wycliffe),Wycliffe,New Testament,Luke,17,21,"nether thei schulen seie, Lo! here, or lo there; for lo! the rewme of God is with ynne you."
Luke 17.22 (Wycliffe),Wycliffe,New Testament,Luke,17,22,"And he seide to hise disciplis, Daies schulen come, whanne ye schulen desire to se o dai of mannus sone, and ye schulen not se."
Luke 17.23 (Wycliffe),Wycliffe,New Testament,Luke,17,23,"And thei schulen seie to you, Lo! here, and lo there. Nyle ye go, nether sue ye;"
Luke 17.24 (Wycliffe),Wycliffe,New Testament,Luke,17,24,"for as leyt schynynge from vndur heuene schyneth in to tho thingis that ben vndur heuene, so schal mannus sone be in his dai."
Luke 17.25 (Wycliffe),Wycliffe,New Testament,Luke,17,25,"But first it bihoueth hym to suffre many thingis, and to be repreued of this generacioun."
Luke 17.26 (Wycliffe),Wycliffe,New Testament,Luke,17,26,"And as it was doon in the daies of Noe, so it schal be in the daies of mannys sone."
Luke 17.27 (Wycliffe),Wycliffe,New Testament,Luke,17,27,"Thei eeten and drunkun, weddiden wyues, and weren youun to weddyngis, til in to the dai in the whych Noe entride in to the schip; and the greet flood cam, and loste alle."
Luke 17.28 (Wycliffe),Wycliffe,New Testament,Luke,17,28,"Also as it was don in the daies of Loth, thei eeten and drunkun, bouyten and seelden, plauntiden and bildiden; but the dai that Loth wente out of Sodome,"
Luke 17.29 (Wycliffe),Wycliffe,New Testament,Luke,17,29,"the Lord reynede fier and brymstoon fro heuene, and loste alle."
Luke 17.30 (Wycliffe),Wycliffe,New Testament,Luke,17,30,"Lijk this thing it schal be, in what dai mannys sone schal be schewid."
Luke 17.31 (Wycliffe),Wycliffe,New Testament,Luke,17,31,"In that our he that is in the roof, and his vessels in the hous, come he not doun to take hem awei; and he that schal be in the feeld, also turne not ayen bihynde."
Luke 17.32 (Wycliffe),Wycliffe,New Testament,Luke,17,32,Be ye myndeful of the wijf of Loth.
Luke 17.33 (Wycliffe),Wycliffe,New Testament,Luke,17,33,"Who euer seketh to make his lijf saaf, schal leese it; and who euer leesith it, schal quykene it."
Luke 17.34 (Wycliffe),Wycliffe,New Testament,Luke,17,34,"But Y seie to you, in that nyyt twei schulen be in o bed, oon schal be takun, and the tothir forsakun;"
Luke 17.35 (Wycliffe),Wycliffe,New Testament,Luke,17,35,"twei wymmen schulen be gryndynge togidir, the toon schal be takun, and the tother forsakun; twei in a feeld, the toon schal be takun, and the tother left."
Luke 17.36 (Wycliffe),Wycliffe,New Testament,Luke,17,36,"Thei answeren, and seien to hym, Where, Lord?"
Luke 17.37 (Wycliffe),Wycliffe,New Testament,Luke,17,37,"Which seide to hym, Where euer the bodi schal be, thidur schulen be gaderid togidere also the eglis."
Luke 18.1 (Wycliffe),Wycliffe,New Testament,Luke,18,1,"And he seide to hem also a parable, that it bihoueth to preye euer more, and not faile;"
Luke 18.2 (Wycliffe),Wycliffe,New Testament,Luke,18,2,"and seide, There was a iuge in a citee, that dredde not God, nether schamede of men."
Luke 18.3 (Wycliffe),Wycliffe,New Testament,Luke,18,3,"And a widowe was in that citee, and sche cam to hym, and seide, Venge me of myn aduersarie;"
Luke 18.4 (Wycliffe),Wycliffe,New Testament,Luke,18,4,"and he wolde not longe tyme. But aftir these thingis he seide with ynne hym silf, Thouy Y drede not God, and schame not of man,"
Luke 18.5 (Wycliffe),Wycliffe,New Testament,Luke,18,5,"netheles for this widewe is heuy to me, Y schal venge hir; lest at the laste sche comynge condempne me."
Luke 18.6 (Wycliffe),Wycliffe,New Testament,Luke,18,6,"And the Lord seide, Here ye, what the domesman of wickidnesse seith;"
Luke 18.7 (Wycliffe),Wycliffe,New Testament,Luke,18,7,"and whether God schal not do veniaunce of hise chosun, criynge to hym dai and nyyt, and schal haue pacience in hem?"
Luke 18.8 (Wycliffe),Wycliffe,New Testament,Luke,18,8,"Sotheli Y seie to you, for soone he schal do veniaunce of hem. Netheles gessist thou, that mannus sone comynge schal fynde feith in erthe?"
Luke 18.9 (Wycliffe),Wycliffe,New Testament,Luke,18,9,"And he seide also to sum men, that tristiden in hem silf, as thei weren riytful, and dispiseden othere, this parable,"
Luke 18.10 (Wycliffe),Wycliffe,New Testament,Luke,18,10,"seiynge, Twei men wenten vp in to the temple to preye; the toon a Farisee, and the tother a pupplican."
Luke 18.11 (Wycliffe),Wycliffe,New Testament,Luke,18,11,"And the Farisee stood, and preiede bi hym silf these thingis, and seide, God, Y do thankyngis to thee, for Y am not as other men, raueinouris, vniust, auoutreris, as also this pupplican;"
Luke 18.12 (Wycliffe),Wycliffe,New Testament,Luke,18,12,"Y faste twies in the woke, Y yyue tithis of alle thingis that Y haue in possessioun."
Luke 18.13 (Wycliffe),Wycliffe,New Testament,Luke,18,13,"And the pupplican stood afer, and wolde nether reise hise iyen to heuene, but smoot his brest, and seide, God be merciful to me, synnere."
Luke 18.14 (Wycliffe),Wycliffe,New Testament,Luke,18,14,"Treuli Y seie to you, this yede doun in to his hous, and was iustified fro the other. For ech that enhaunsith hym, schal be maad low, and he that mekith hym, schal be enhaunsid."
Luke 18.15 (Wycliffe),Wycliffe,New Testament,Luke,18,15,"And thei brouyten to hym yonge children, that he schulde touche hem; and whanne the disciplis saien this thing, thei blameden hem."
Luke 18.16 (Wycliffe),Wycliffe,New Testament,Luke,18,16,"But Jhesus clepide togider hem, and seide, Suffre ye children to come to me, and nyle ye forbede hem, for of siche is the kyngdom of heuenes."
Luke 18.17 (Wycliffe),Wycliffe,New Testament,Luke,18,17,"Treuli Y seie to you, who euer schal not take the kyngdom of God as a child, he schal not entre in to it."
Luke 18.18 (Wycliffe),Wycliffe,New Testament,Luke,18,18,"And a prince axide hym, and seide, Goode maister, in what thing doynge schal Y weilde euerlastynge lijf?"
Luke 18.19 (Wycliffe),Wycliffe,New Testament,Luke,18,19,"And Jhesus seide to hym, What seist thou me good? No man is good, but God aloone."
Luke 18.20 (Wycliffe),Wycliffe,New Testament,Luke,18,20,"Thou knowist the comaundementis, Thou schalt not sle, Thou schalt not do letcherie, Thou schalt not do theft, Thou schalt not seie fals witnessyng, Worschipe thi fadir and thi modir."
Luke 18.21 (Wycliffe),Wycliffe,New Testament,Luke,18,21,"Which seide, Y haue kept alle these thingis fro my yongthe."
Luke 18.22 (Wycliffe),Wycliffe,New Testament,Luke,18,22,"And whanne this thing was herd, Jhesus seide to hym, Yit o thing failith to thee; sille thou alle thingis that thou hast, and yyue to pore men, and thou schalt haue tresour in heuene; and come, and sue thou me."
Luke 18.23 (Wycliffe),Wycliffe,New Testament,Luke,18,23,"Whanne these thingis weren herd, he was soreful, for he was ful ryche."
Luke 18.24 (Wycliffe),Wycliffe,New Testament,Luke,18,24,"And Jhesus seynge hym maad sorie, seide, How hard thei that han money schulen entre in to the kyngdom of God;"
Luke 18.25 (Wycliffe),Wycliffe,New Testament,Luke,18,25,"for it is liyter a camel to passe thorou a nedlis iye, than a riche man to entre in to the kyngdom of God."
Luke 18.26 (Wycliffe),Wycliffe,New Testament,Luke,18,26,"And thei that herden these thingis seiden, Who may be maad saaf?"
Luke 18.27 (Wycliffe),Wycliffe,New Testament,Luke,18,27,"And he seide to hem, Tho thingis that ben impossible anentis men, ben possible anentis God."
Luke 18.28 (Wycliffe),Wycliffe,New Testament,Luke,18,28,"But Petir seide, Lo! we han left alle thingis, and han sued thee."
Luke 18.29 (Wycliffe),Wycliffe,New Testament,Luke,18,29,"And he seide to hym, Treuli Y seie to you, there is no man that schal forsake hous, or fadir, modir, or britheren, or wijf, or children, or feeldis, for the rewme of God,"
Luke 18.30 (Wycliffe),Wycliffe,New Testament,Luke,18,30,"and schal not resseyue many mo thingis in this tyme, and in the world to comynge euerlastynge lijf."
Luke 18.31 (Wycliffe),Wycliffe,New Testament,Luke,18,31,"And Jhesus took hise twelue disciplis, and seide to hem, Lo! we gon vp to Jerusalem, and alle thingis schulen be endid, that ben writun bi the prophetis of mannus sone."
Luke 18.32 (Wycliffe),Wycliffe,New Testament,Luke,18,32,"For he schal be bitraied to hethen men, and he schal be scorned, and scourgid, and bispat;"
Luke 18.33 (Wycliffe),Wycliffe,New Testament,Luke,18,33,"and aftir that thei han scourgid, thei schulen sle hym, and the thridde dai he schal rise ayen."
Luke 18.34 (Wycliffe),Wycliffe,New Testament,Luke,18,34,"And thei vndurstoden no thing of these; and this word was hid fro hem, and thei vndurstoden not tho thingis that weren seid."
Luke 18.35 (Wycliffe),Wycliffe,New Testament,Luke,18,35,"But it was don, whanne Jhesus cam nyy to Jerico, a blynde man sat bisidis the weie, and beggide."
Luke 18.36 (Wycliffe),Wycliffe,New Testament,Luke,18,36,"And whanne he herde the puple passynge, he axide, what this was."
Luke 18.37 (Wycliffe),Wycliffe,New Testament,Luke,18,37,"And thei seiden to hym, that Jhesus of Nazareth passide."
Luke 18.38 (Wycliffe),Wycliffe,New Testament,Luke,18,38,"And he criede, and seide, Jhesu, the sone of Dauyd, haue mercy on me."
Luke 18.39 (Wycliffe),Wycliffe,New Testament,Luke,18,39,"And thei that wenten bifor blamyden hym, that he schulde be stille; but he criede myche the more, Thou sone of Dauid, haue mercy on me."
Luke 18.40 (Wycliffe),Wycliffe,New Testament,Luke,18,40,"And Jhesus stood, and comaundide hym to be brouyt forth to hym. And whanne he cam nyy, he axide hym,"
Luke 18.41 (Wycliffe),Wycliffe,New Testament,Luke,18,41,"and seide, What wolt thou that Y schal do to thee? And he seide, Lord, that Y se."
Luke 18.42 (Wycliffe),Wycliffe,New Testament,Luke,18,42,"And Jhesus seide to hym, Biholde; thi feith hath maad thee saaf."
Luke 18.43 (Wycliffe),Wycliffe,New Testament,Luke,18,43,"And anoon he say, and suede hym, and magnyfiede God. And al the puple, as it say, yaf heriyng to God."
Luke 19.1 (Wycliffe),Wycliffe,New Testament,Luke,19,1,"And Jhesus goynge yn, walkide thorou Jericho."
Luke 19.2 (Wycliffe),Wycliffe,New Testament,Luke,19,2,"And lo! a man, Sache bi name, and this was a prince of pupplicans, and he was riche."
Luke 19.3 (Wycliffe),Wycliffe,New Testament,Luke,19,3,"And he souyte to se Jhesu, who he was, and he myyte not, for the puple, for he was litil in stature."
Luke 19.4 (Wycliffe),Wycliffe,New Testament,Luke,19,4,"And he ran bifore, and stiyede in to a sicomoure tree, to se hym; for he was to passe fro thennus."
Luke 19.5 (Wycliffe),Wycliffe,New Testament,Luke,19,5,"And Jhesus biheld vp, whanne he cam to the place, and saiy hym, and seide to hym, Sache, haste thee, and come doun, for to dai Y mot dwelle in thin hous."
Luke 19.6 (Wycliffe),Wycliffe,New Testament,Luke,19,6,"And he hiyynge cam doun, and ioiynge resseyuede hym."
Luke 19.7 (Wycliffe),Wycliffe,New Testament,Luke,19,7,"And whanne alle men sayn, thei grutchiden seiynge, For he hadde turned to a synful man."
Luke 19.8 (Wycliffe),Wycliffe,New Testament,Luke,19,8,"But Sache stood, and seide to the Lord, Lo! Lord, Y yyue the half of my good to pore men; and if Y haue ony thing defraudid ony man, Y yelde foure so myche."
Luke 19.9 (Wycliffe),Wycliffe,New Testament,Luke,19,9,"Jhesus seith to hym, For to dai heelthe is maad to this hous, for that he is Abrahams sone;"
Luke 19.10 (Wycliffe),Wycliffe,New Testament,Luke,19,10,"for mannus sone cam to seke, and make saaf that thing that perischide."
Luke 19.11 (Wycliffe),Wycliffe,New Testament,Luke,19,11,"Whanne thei herden these thingis, he addide, and seide a parable, for that he was nyy Jerusalem, and for thei gessiden, that anoon the kyngdom of God schulde be schewid."
Luke 19.12 (Wycliffe),Wycliffe,New Testament,Luke,19,12,"Therfor he seide, A worthi man wente in to a fer cuntre, to take to hym a kyngdom, and to turne ayen."
Luke 19.13 (Wycliffe),Wycliffe,New Testament,Luke,19,13,"And whanne hise ten seruauntis weren clepid, he yaf to hem ten besauntis; and seide to hem, Chaffare ye, til Y come."
Luke 19.14 (Wycliffe),Wycliffe,New Testament,Luke,19,14,"But hise citeseyns hatiden hym, and senten a messanger aftir hym, and seiden, We wolen not, that he regne on vs."
Luke 19.15 (Wycliffe),Wycliffe,New Testament,Luke,19,15,"And it was don, that he turnede ayen, whan he hadde take the kyngdom; and he comaundide hise seruauntis to be clepid, to whiche he hadde yyue monei, to wite, hou myche ech hadde wonne bi chaffaryng."
Luke 19.16 (Wycliffe),Wycliffe,New Testament,Luke,19,16,"And the firste cam, and seide, Lord, thi besaunt hath wonne ten besauntis."
Luke 19.17 (Wycliffe),Wycliffe,New Testament,Luke,19,17,"He seide to hym, Wel be, thou good seruaunt; for in litil thing thou hast be trewe, thou schalt be hauynge power on ten citees."
Luke 19.18 (Wycliffe),Wycliffe,New Testament,Luke,19,18,"And the tother cam, and seide, Lord, thi besaunt hath maad fyue besauntis."
Luke 19.19 (Wycliffe),Wycliffe,New Testament,Luke,19,19,"And to this he seide, And be thou on fyue citees."
Luke 19.20 (Wycliffe),Wycliffe,New Testament,Luke,19,20,"And the thridde cam, and seide, Lord, lo! thi besaunt, that Y hadde, put vp in a sudarie."
Luke 19.21 (Wycliffe),Wycliffe,New Testament,Luke,19,21,"For Y dredde thee, for thou art a sterne man; thou takist awey that that thou settidist not, and thou repist that that thou hast not sowun."
Luke 19.22 (Wycliffe),Wycliffe,New Testament,Luke,19,22,"He seith to hym, Wickid seruaunt, of thi mouth Y deme thee. Wistist thou, that Y am a sterne man, takynge awei that thing that Y settide not, and repyng ethat thing that Y sewe not?"
Luke 19.23 (Wycliffe),Wycliffe,New Testament,Luke,19,23,"and whi hast thou not youun my money to the bord, and Y comynge schulde haue axid it with vsuris?"
Luke 19.24 (Wycliffe),Wycliffe,New Testament,Luke,19,24,"And he seide to men stondynge nyy, Take ye awei fro hym the besaunt, and yyue ye to hym that hath ten beyauntis:"
Luke 19.25 (Wycliffe),Wycliffe,New Testament,Luke,19,25,"And thei seiden to hym, Lord, he hath ten besauntis."
Luke 19.26 (Wycliffe),Wycliffe,New Testament,Luke,19,26,"And Y seie to you, to ech man that hath, it schal be youun, and he schal encreese; but fro him that hath not, also that thing that he hath, schal be takun of hym."
Luke 19.27 (Wycliffe),Wycliffe,New Testament,Luke,19,27,"Netheles brynge ye hidur tho myn enemyes, that wolden not that Y regnede on hem, and sle ye bifor me."
Luke 19.28 (Wycliffe),Wycliffe,New Testament,Luke,19,28,"And whanne these thingis weren seid, he wente bifore, and yede vp to Jerusalem."
Luke 19.29 (Wycliffe),Wycliffe,New Testament,Luke,19,29,"And it was don, whanne Jhesus cam nyy to Bethfage and Betanye, at the mount, that is clepid of Olyuete, he sente hise twei disciplis, and seide,"
Luke 19.30 (Wycliffe),Wycliffe,New Testament,Luke,19,30,"Go ye in to the castel, that is ayens you; in to which as ye entren, ye schulen fynde a colt of an asse tied, on which neuer man sat; vntye ye hym, and brynge ye to me."
Luke 19.31 (Wycliffe),Wycliffe,New Testament,Luke,19,31,"And if ony man axe you, whi ye vntien, thus ye schulen seie to hym, For the Lord desirith his werk."
Luke 19.32 (Wycliffe),Wycliffe,New Testament,Luke,19,32,"And thei that weren sent, wenten forth, and fonden as he seide to hem, a colt stondynge."
Luke 19.33 (Wycliffe),Wycliffe,New Testament,Luke,19,33,"And whanne thei vntieden the colt, the lordis of hym seiden to hem, What vntien ye the colt?"
Luke 19.34 (Wycliffe),Wycliffe,New Testament,Luke,19,34,"And thei seiden, For the Lord hath nede to hym."
Luke 19.35 (Wycliffe),Wycliffe,New Testament,Luke,19,35,"And thei ledden hym to Jhesu; and thei castynge her clothis on the colt, setten Jhesu on hym."
Luke 19.36 (Wycliffe),Wycliffe,New Testament,Luke,19,36,"And whanne he wente, thei strowiden her clothis in the weie."
Luke 19.37 (Wycliffe),Wycliffe,New Testament,Luke,19,37,"And whanne he cam nyy to the comyng doun of the mount of Olyuete, al the puple that cam doun bygunnen to ioye, and to herie God with greet vois on alle the vertues, that thei hadden sayn,"
Luke 19.38 (Wycliffe),Wycliffe,New Testament,Luke,19,38,"and seiden, Blessid be the king, that cometh in the name of the Lord; pees in heuene, and glorie in hiye thingis."
Luke 19.39 (Wycliffe),Wycliffe,New Testament,Luke,19,39,"And sum of the Farisees of the puple seiden to hym, Maister, blame thi disciplis."
Luke 19.40 (Wycliffe),Wycliffe,New Testament,Luke,19,40,"And he seide to hem, Y seie to you, for if these ben stille, stoonus schulen crye."
Luke 19.41 (Wycliffe),Wycliffe,New Testament,Luke,19,41,"And whanne he neiyede, he seiy the citee,"
Luke 19.42 (Wycliffe),Wycliffe,New Testament,Luke,19,42,"and wepte on it, and seide, For if thou haddist knowun, thou schuldist wepe also; for in this dai the thingis ben in pees to thee, but now thei ben hid fro thin iyen."
Luke 19.43 (Wycliffe),Wycliffe,New Testament,Luke,19,43,"But daies schulen come in thee, and thin enemyes schulen enuyroun thee with a pale, and thei schulen go aboute thee, and make thee streit on alle sidis,"
Luke 19.44 (Wycliffe),Wycliffe,New Testament,Luke,19,44,"and caste thee doun to the erthe, and thi sones that ben in thee; and thei schulen not leeue in thee a stoon on a stoon, for thou hast not knowun the tyme of thi visitacioun."
Luke 19.45 (Wycliffe),Wycliffe,New Testament,Luke,19,45,"And he entride in to the temple, and bigan to caste out men sellynge ther inne and biynge,"
Luke 19.46 (Wycliffe),Wycliffe,New Testament,Luke,19,46,"and seide to hem, It is writun, That myn hous is an hous of preyer, but ye han maad it a den of theues."
Luke 19.47 (Wycliffe),Wycliffe,New Testament,Luke,19,47,"And he was techynge euerydai in the temple. And the princis of prestis, and the scribis, and the princis of the puple souyten to lese hym;"
Luke 19.48 (Wycliffe),Wycliffe,New Testament,Luke,19,48,"and thei founden not, what thei schulden do to hym, for al the puple was ocupied, and herde hym."
Luke 20.1 (Wycliffe),Wycliffe,New Testament,Luke,20,1,"And it was don in oon of the daies, whanne he tauyte the puple in the temple, and prechide the gospel, the princis of preestis and scribis camen togidere with the elder men;"
Luke 20.2 (Wycliffe),Wycliffe,New Testament,Luke,20,2,"and thei seiden to hym, Seie to vs, in what power thou doist these thingis, or who is he that yaf to thee this power?"
Luke 20.3 (Wycliffe),Wycliffe,New Testament,Luke,20,3,"And Jhesus answeride, and seide to hem, And Y schal axe you o word; answere ye to me."
Luke 20.4 (Wycliffe),Wycliffe,New Testament,Luke,20,4,"Was the baptym of Joon of heuene, or of men?"
Luke 20.5 (Wycliffe),Wycliffe,New Testament,Luke,20,5,"And thei thouyten with ynne hem silf, seiynge, For if we seien, Of heuene, he schal seie, Whi thanne bileuen ye not to hym?"
Luke 20.6 (Wycliffe),Wycliffe,New Testament,Luke,20,6,"and if we seien, Of men, al the puple schal stoone vs; for thei ben certeyn, that Joon is a prophete."
Luke 20.7 (Wycliffe),Wycliffe,New Testament,Luke,20,7,"And thei answeriden, that thei knewen not, of whennus it was."
Luke 20.8 (Wycliffe),Wycliffe,New Testament,Luke,20,8,"And Jhesus seide to hem, Nether Y seie to you, in what power Y do these thingis."
Luke 20.9 (Wycliffe),Wycliffe,New Testament,Luke,20,9,"And he bigan to seie to the puple this parable. A man plauntide a vynyerd, and hiride it to tilieris; and he was in pilgrimage longe tyme."
Luke 20.10 (Wycliffe),Wycliffe,New Testament,Luke,20,10,"And in the tyme of gaderynge of grapis, he sente a seruaunt to the tilieris, that thei schulden yyue to hym of the fruyt of the vynyerd; whiche beten hym, and leten hym go voide."
Luke 20.11 (Wycliffe),Wycliffe,New Testament,Luke,20,11,"And he thouyte yit to sende another seruaunt; and thei beten this, and turmentiden hym sore, and leten hym go."
Luke 20.12 (Wycliffe),Wycliffe,New Testament,Luke,20,12,"And he thouyte yit to sende the thridde, and hym also thei woundiden, and castiden out."
Luke 20.13 (Wycliffe),Wycliffe,New Testament,Luke,20,13,"And the lord of the vyneyerd seide, What schal Y do? Y schal sende my dereworthe sone; perauenture, whanne thei seen hym, thei schulen drede."
Luke 20.14 (Wycliffe),Wycliffe,New Testament,Luke,20,14,"And whanne the tilieris sayn hym, thei thouyten with ynne hem silf, and seiden, This is the eire, sle we hym, that the eritage be oure."
Luke 20.15 (Wycliffe),Wycliffe,New Testament,Luke,20,15,"And thei castiden hym out of the vyneyerd, and killiden hym. What schal thanne the lord of the vyneyerd do to hem?"
Luke 20.16 (Wycliffe),Wycliffe,New Testament,Luke,20,16,"He schal come, and distruye these tilieris, and yyue the vyneyerd to othere. And whanne this thing was herd, thei seiden to hym, God forbede."
Luke 20.17 (Wycliffe),Wycliffe,New Testament,Luke,20,17,"But he bihelde hem, and seide, What thanne is this that is writun, The stoon which men bildynge repreueden, this is maad in to the heed of the corner?"
Luke 20.18 (Wycliffe),Wycliffe,New Testament,Luke,20,18,"Ech that schal falle on that stoon, schal be to-brisid, but on whom it schal falle, it schal al to-breke him."
Luke 20.19 (Wycliffe),Wycliffe,New Testament,Luke,20,19,"And the princis of prestis, and scribis, souyten to leye on hym hoondis in that our, and thei dredden the puple; for thei knewen that to hem he seide this liknesse."
Luke 20.20 (Wycliffe),Wycliffe,New Testament,Luke,20,20,"And thei aspieden, and senten aspieris, that feyneden hem iust, that thei schulden take hym in word, and bitaak hym to the power of the prince, and to the power of the iustice."
Luke 20.21 (Wycliffe),Wycliffe,New Testament,Luke,20,21,"And thei axiden hym, and seiden, Maister, we witen, that riytli thou seist and techist; and thou takist not the persoone of man, but thou techist in treuthe the weie of God."
Luke 20.22 (Wycliffe),Wycliffe,New Testament,Luke,20,22,"Is it leueful to vs to yyue tribute to the emperoure, or nay?"
Luke 20.23 (Wycliffe),Wycliffe,New Testament,Luke,20,23,"And he biheld the disseit of hem, and seide to hem, What tempten ye me?"
Luke 20.24 (Wycliffe),Wycliffe,New Testament,Luke,20,24,"Shewe ye to me a peny; whos ymage and superscripcioun hath it? Thei answerden, and seiden to hym, The emperouris."
Luke 20.25 (Wycliffe),Wycliffe,New Testament,Luke,20,25,"And he seide to hem, Yelde ye therfor to the emperoure tho thingis that ben the emperours, and tho thingis that ben of God, to God."
Luke 20.26 (Wycliffe),Wycliffe,New Testament,Luke,20,26,"And thei myyten not repreue his word bifor the puple; and thei wondriden in his answere, and heelden pees."
Luke 20.27 (Wycliffe),Wycliffe,New Testament,Luke,20,27,"Summe of the Saduceis, that denyeden the ayenrisyng fro deeth to lijf, camen, and axiden hym,"
Luke 20.28 (Wycliffe),Wycliffe,New Testament,Luke,20,28,"and seiden, Maister, Moises wroot to vs, if the brother of ony man haue a wijf, and be deed, and he was with outen eiris, that his brothir take his wijf, and reise seed to his brother."
Luke 20.29 (Wycliffe),Wycliffe,New Testament,Luke,20,29,"And so there weren seuene britheren. The firste took a wijf, and is deed with outen eiris;"
Luke 20.30 (Wycliffe),Wycliffe,New Testament,Luke,20,30,"and the brothir suynge took hir, and he is deed with outen sone;"
Luke 20.31 (Wycliffe),Wycliffe,New Testament,Luke,20,31,"and the thridde took hir; also and alle seuene, and leften not seed, but ben deed;"
Luke 20.32 (Wycliffe),Wycliffe,New Testament,Luke,20,32,and the laste of alle the womman is deed.
Luke 20.33 (Wycliffe),Wycliffe,New Testament,Luke,20,33,"Therfor in the risyng ayen, whos wijf of hem schal sche be? for seuene hadden hir to wijf."
Luke 20.34 (Wycliffe),Wycliffe,New Testament,Luke,20,34,"And Jhesus seide to hem, Sones of this world wedden, and ben youun to weddyngis;"
Luke 20.35 (Wycliffe),Wycliffe,New Testament,Luke,20,35,"but thei that schulen be had worthi of that world, and of the risyng ayen fro deeth, nethir ben wedded,"
Luke 20.36 (Wycliffe),Wycliffe,New Testament,Luke,20,36,"nethir wedden wyues, nethir schulen mowe die more; for thei ben euen with aungels, and ben the sones of God, sithen thei ben the sones of risyng ayen fro deeth."
Luke 20.37 (Wycliffe),Wycliffe,New Testament,Luke,20,37,"And that deed men risen ayen, also Moises schewide bisidis the busch, as he seith, The Lord God of Abraham, and God of Ysaac, and God of Jacob."
Luke 20.38 (Wycliffe),Wycliffe,New Testament,Luke,20,38,"And God is not of deed men, but of lyuynge men; for alle men lyuen to hym."
Luke 20.39 (Wycliffe),Wycliffe,New Testament,Luke,20,39,"And summe of scribis answeringe, seiden, Maistir, thou hast wel seid."
Luke 20.40 (Wycliffe),Wycliffe,New Testament,Luke,20,40,And thei dursten no more axe hym ony thing.
Luke 20.41 (Wycliffe),Wycliffe,New Testament,Luke,20,41,"But he seide to hem, How seien men, Crist to be the sone of Dauid,"
Luke 20.42 (Wycliffe),Wycliffe,New Testament,Luke,20,42,"and Dauid hym silf seith in the book of Salmes, The Lord seide to my lord, Sitte thou on my riythalf,"
Luke 20.43 (Wycliffe),Wycliffe,New Testament,Luke,20,43,til that Y putte thin enemyes a stool of thi feet?
Luke 20.44 (Wycliffe),Wycliffe,New Testament,Luke,20,44,"Therfor Dauid clepith hym lord, and hou is he his sone?"
Luke 20.45 (Wycliffe),Wycliffe,New Testament,Luke,20,45,"And in heryng of al the puple, he seide to hise disciplis,"
Luke 20.46 (Wycliffe),Wycliffe,New Testament,Luke,20,46,"Be ye war of scribis, that wolen wandre in stolis, and louen salutaciouns in chepyng, and the firste chaieris in synagogis, and the firste sittynge placis in feestis;"
Luke 20.47 (Wycliffe),Wycliffe,New Testament,Luke,20,47,"that deuouren the housis of widewis, and feynen long preiyng; these schulen take the more dampnacioun."
Luke 21.1 (Wycliffe),Wycliffe,New Testament,Luke,21,1,"And he biheeld, and saye tho riche men, that casten her yiftis in to the treserie;"
Luke 21.2 (Wycliffe),Wycliffe,New Testament,Luke,21,2,but he saye also a litil pore widewe castynge twei ferthingis.
Luke 21.3 (Wycliffe),Wycliffe,New Testament,Luke,21,3,"And he seide, Treuli Y seie to you, that this pore widewe keste more than alle men."
Luke 21.4 (Wycliffe),Wycliffe,New Testament,Luke,21,4,"For whi alle these of thing that was plenteuouse to hem casten in to the yiftis of God; but this widewe of that thing that failide to hir, caste al hir liflode, that sche hadde."
Luke 21.5 (Wycliffe),Wycliffe,New Testament,Luke,21,5,"And whanne sum men seiden of the temple, that it was apparailid with gode stoonus and yiftis,"
Luke 21.6 (Wycliffe),Wycliffe,New Testament,Luke,21,6,"he seide, These thingis that ye seen, daies schulen come, in whiche a stoon schal not be left on a stoon, which schal not be destried."
Luke 21.7 (Wycliffe),Wycliffe,New Testament,Luke,21,7,"And thei axiden hym, and seiden, Comaundour, whanne schulen these thingis be? and what tokne schal be, whanne thei schulen bigynne to be don?"
Luke 21.8 (Wycliffe),Wycliffe,New Testament,Luke,21,8,"And he seide, Se ye, that ye be not disseyued; for many schulen come in my name, seiynge, For Y am, and the tyme schal neiye; therfor nyle ye go aftir hem."
Luke 21.9 (Wycliffe),Wycliffe,New Testament,Luke,21,9,"And whanne ye schulen here batailis and stryues with ynne, nyle ye be aferd; it bihoueth first these thingis to be don, but not yit anoon is an ende."
Luke 21.10 (Wycliffe),Wycliffe,New Testament,Luke,21,10,"Thanne he seide to hem, Folk schal rise ayens folk, and rewme ayens rewme;"
Luke 21.11 (Wycliffe),Wycliffe,New Testament,Luke,21,11,"grete mouyngis of erthe schulen be bi placis, and pestilencis, and hungris, and dredis fro heuene, and grete tokenes schulen be."
Luke 21.12 (Wycliffe),Wycliffe,New Testament,Luke,21,12,"But bifore alle these thingis thei schulen sette her hoondis on you, and schulen pursue, bitakynge in to synagogis and kepyngis, drawynge to kyngis and to iusticis, for my name;"
Luke 21.13 (Wycliffe),Wycliffe,New Testament,Luke,21,13,but it schal falle to you in to witnessyng.
Luke 21.14 (Wycliffe),Wycliffe,New Testament,Luke,21,14,"Therfor putte ye in youre hertis, not to thenke bifore, hou ye schulen answere; for Y schal yyue to you mouth and wisdom,"
Luke 21.15 (Wycliffe),Wycliffe,New Testament,Luke,21,15,"to whiche alle youre aduersaries schulen not mowe ayenstonde, and ayenseie."
Luke 21.16 (Wycliffe),Wycliffe,New Testament,Luke,21,16,"And ye schulen be takun of fadir, and modir, and britheren, and cosyns, and freendis, and bi deeth thei schulen turmente of you;"
Luke 21.17 (Wycliffe),Wycliffe,New Testament,Luke,21,17,and ye schulen be in haate to alle men for my name.
Luke 21.18 (Wycliffe),Wycliffe,New Testament,Luke,21,18,And an heere of youre heed schal not perische;
Luke 21.19 (Wycliffe),Wycliffe,New Testament,Luke,21,19,in youre pacience ye schulen welde youre soulis.
Luke 21.20 (Wycliffe),Wycliffe,New Testament,Luke,21,20,"But whanne ye schulen se Jerusalem ben enuyround with an oost, thanne wite ye, that the desolacioun of it schal neiye."
Luke 21.21 (Wycliffe),Wycliffe,New Testament,Luke,21,21,"Thanne thei that ben in Judee, fle to the mountans; and thei that ben in the mydil of it, gon awei; and thei that ben in the cuntreis, entre not in to it."
Luke 21.22 (Wycliffe),Wycliffe,New Testament,Luke,21,22,"For these ben daies of veniaunce, that alle thingis that ben writun, be fulfillid."
Luke 21.23 (Wycliffe),Wycliffe,New Testament,Luke,21,23,"And wo to hem, that ben with child, and norischen in tho daies; for a greet diseese schal be on the erthe, and wraththe to this puple."
Luke 21.24 (Wycliffe),Wycliffe,New Testament,Luke,21,24,"And thei schulen falle bi the scharpnesse of swerd, and thei schulen be led prisoneris in to alle folkis; and Jerusalem schal be defoulid of hethene men, til the tymes of naciouns be fulfillid."
Luke 21.25 (Wycliffe),Wycliffe,New Testament,Luke,21,25,"And tokenes schulen be in the sunne, and the mone, and in the sterris; and in the erthe ouerleiyng of folkis, for confusioun of sown of the see and of floodis;"
Luke 21.26 (Wycliffe),Wycliffe,New Testament,Luke,21,26,for men schulen wexe drye for drede and abidyng that schulen come to al the world; for vertues of heuenes schulen be mouyd.
Luke 21.27 (Wycliffe),Wycliffe,New Testament,Luke,21,27,"And thanne thei schulen se mannys sone comynge in a cloude, with greet power and maieste."
Luke 21.28 (Wycliffe),Wycliffe,New Testament,Luke,21,28,"And whanne these thingis bigynnen to be maad, biholde ye, and reise ye youre heedis, for youre redempcioun neiyeth."
Luke 21.29 (Wycliffe),Wycliffe,New Testament,Luke,21,29,"And he seide to hem a liknesse, Se ye the fige tre, and alle trees,"
Luke 21.30 (Wycliffe),Wycliffe,New Testament,Luke,21,30,"whanne thei bryngen forth now of hem silf fruyt, ye witen that somer is nyy;"
Luke 21.31 (Wycliffe),Wycliffe,New Testament,Luke,21,31,"so ye, whanne ye seen these thingis to be don, wite ye, that the kyngdom of God is nyy."
Luke 21.32 (Wycliffe),Wycliffe,New Testament,Luke,21,32,"Treuli Y seie to you, that this generacioun schal not passe, til alle thingis be don."
Luke 21.33 (Wycliffe),Wycliffe,New Testament,Luke,21,33,"Heuene and erthe schulen passe, but my wordis schulen not passe."
Luke 21.34 (Wycliffe),Wycliffe,New Testament,Luke,21,34,"But take ye heede to you silf, lest perauenture youre hertis be greuyd with glotony, and drunkenesse, and bisynessis of this lijf, and thilke dai come sodein on you; for as a snare it schal come on alle men,"
Luke 21.35 (Wycliffe),Wycliffe,New Testament,Luke,21,35,that sitten on the face of al erthe.
Luke 21.36 (Wycliffe),Wycliffe,New Testament,Luke,21,36,"Therfor wake ye, preiynge in ech tyme, that ye be hadde worthi to fle alle these thingis that ben to come, and to stonde bifor mannus sone."
Luke 21.37 (Wycliffe),Wycliffe,New Testament,Luke,21,37,"And in daies he was techynge in the temple, but in nyytis he yede out, and dwellide in the mount, that is clepid of Olyuet."
Luke 21.38 (Wycliffe),Wycliffe,New Testament,Luke,21,38,"And al the puple roos eerli, to come to hym in the temple, and to here hym."
Luke 22.1 (Wycliffe),Wycliffe,New Testament,Luke,22,1,"And the halidai of therf looues, that is seid pask, neiyede."
Luke 22.2 (Wycliffe),Wycliffe,New Testament,Luke,22,2,"And the princis of preestis and the scribis souyten, hou thei schulden sle Jhesu, but thei dredden the puple."
Luke 22.3 (Wycliffe),Wycliffe,New Testament,Luke,22,3,"And Sathanas entride in to Judas, that was clepid Scarioth, oon of the twelue."
Luke 22.4 (Wycliffe),Wycliffe,New Testament,Luke,22,4,"And he wente, and spak with the princis of preestis, and with the magistratis, hou he schulde bitray hym to hem."
Luke 22.5 (Wycliffe),Wycliffe,New Testament,Luke,22,5,"And thei ioyeden, and maden couenaunt to yyue hym money."
Luke 22.6 (Wycliffe),Wycliffe,New Testament,Luke,22,6,"And he bihiyte, and he souyte oportunyte, to bitraye hym, with outen puple."
Luke 22.7 (Wycliffe),Wycliffe,New Testament,Luke,22,7,"But the daies of therf looues camen, in whiche it was neede, that the sacrifice of pask were slayn."
Luke 22.8 (Wycliffe),Wycliffe,New Testament,Luke,22,8,"And he sente Petre and Joon, and seide, Go ye, and make ye redi to vs the pask, that we ete."
Luke 22.9 (Wycliffe),Wycliffe,New Testament,Luke,22,9,"And thei seiden, Where wolt thou, that we make redi?"
Luke 22.10 (Wycliffe),Wycliffe,New Testament,Luke,22,10,"And he seide to hem, Lo! whanne ye schulen entre in to the citee, a man berynge a vessel of watir schal meete you; sue ye hym in to the hous, in to which he entrith."
Luke 22.11 (Wycliffe),Wycliffe,New Testament,Luke,22,11,"And ye schulen seie to the hosebonde man of the hous, The maister seith to thee, Where is a chaumbre, where Y schal ete the pask with my disciplis?"
Luke 22.12 (Wycliffe),Wycliffe,New Testament,Luke,22,12,"And he schal schewe to you a greet soupyng place strewid, and there make ye redi."
Luke 22.13 (Wycliffe),Wycliffe,New Testament,Luke,22,13,"And thei yeden, and founden as he seide to hem, and thei maden redi the pask."
Luke 22.14 (Wycliffe),Wycliffe,New Testament,Luke,22,14,"And whanne the our was come, he sat to the mete, and the twelue apostlis with hym."
Luke 22.15 (Wycliffe),Wycliffe,New Testament,Luke,22,15,"And he seide to hem, With desier Y haue desirid to ete with you this pask, bifor that Y suffre;"
Luke 22.16 (Wycliffe),Wycliffe,New Testament,Luke,22,16,"for Y seie to you, that fro this tyme Y schal not ete it, til it be fulfillid in the rewme of God."
Luke 22.17 (Wycliffe),Wycliffe,New Testament,Luke,22,17,"And whanne he hadde take the cuppe, he dide gracis, and seide, Take ye, and departe ye among you;"
Luke 22.18 (Wycliffe),Wycliffe,New Testament,Luke,22,18,"for Y seie to you, that Y schal not drynke of the kynde of this vyne, til the rewme of God come."
Luke 22.19 (Wycliffe),Wycliffe,New Testament,Luke,22,19,"And whanne he hadde take breed, he dide thankyngis, and brak, and yaf to hem, and seide, This is my bodi, that schal be youun for you; do ye this thing in mynde of me."
Luke 22.20 (Wycliffe),Wycliffe,New Testament,Luke,22,20,"He took also the cuppe, aftir that he hadde soupid, and seide, This cuppe is the newe testament in my blood, that schal be sched for you."
Luke 22.21 (Wycliffe),Wycliffe,New Testament,Luke,22,21,"Netheles lo! the hoond of hym that bitraieth me, is with me at the table."
Luke 22.22 (Wycliffe),Wycliffe,New Testament,Luke,22,22,"And mannus sone goith, aftir that it is determyned; netheles wo to that man, bi whom he schal be bitraied."
Luke 22.23 (Wycliffe),Wycliffe,New Testament,Luke,22,23,"And thei bigunnen to seke among hem, who it was of hem, that was to do this thing."
Luke 22.24 (Wycliffe),Wycliffe,New Testament,Luke,22,24,"And strijf was maad among hem, which of hem schulde be seyn to be grettest."
Luke 22.25 (Wycliffe),Wycliffe,New Testament,Luke,22,25,"But he seide to hem, Kyngis of hethen men ben lordis of hem, and thei that han power on hem ben clepid good doeris, but ye not so;"
Luke 22.26 (Wycliffe),Wycliffe,New Testament,Luke,22,26,"but he that is grettest among you, be maad as yongere, and he that is bifor goere, as a seruaunt."
Luke 22.27 (Wycliffe),Wycliffe,New Testament,Luke,22,27,"For who is gretter, he that sittith at the mete, or he that mynystrith? whether not he that sittith at the mete? And Y am in the myddil of you, as he that mynystrith."
Luke 22.28 (Wycliffe),Wycliffe,New Testament,Luke,22,28,"And ye ben, that han dwellid with me in my temptaciouns; and Y dispose to you,"
Luke 22.29 (Wycliffe),Wycliffe,New Testament,Luke,22,29,"as my fadir hath disposid to me,"
Luke 22.30 (Wycliffe),Wycliffe,New Testament,Luke,22,30,"a rewme, that ye ete and drynke on my boord in my rewme, and sitte on trones, and deme the twelue kynredis of Israel."
Luke 22.31 (Wycliffe),Wycliffe,New Testament,Luke,22,31,"And the Lord seide to Symount, Symount, lo, Satanas hath axid you, that he schulde ridile as whete; but Y haue preyede for thee,"
Luke 22.32 (Wycliffe),Wycliffe,New Testament,Luke,22,32,"that thi feith faile not; and thou sum tyme conuertid, conferme thi britheren."
Luke 22.33 (Wycliffe),Wycliffe,New Testament,Luke,22,33,"Which seide to hym, Lord, Y am redi to go in to prisoun and in to deeth with thee."
Luke 22.34 (Wycliffe),Wycliffe,New Testament,Luke,22,34,"And he seide, Y seie to thee, Petir, the cok schal not crowe to dai, til thou thries forsake that thou knowist me."
Luke 22.35 (Wycliffe),Wycliffe,New Testament,Luke,22,35,"And he seide to hem, Whanne Y sente you with outen sachel, and scrippe, and schone, whether ony thing failide to you?"
Luke 22.36 (Wycliffe),Wycliffe,New Testament,Luke,22,36,"And thei seiden, No thing. Therfor he seide to hem, But now he that hath a sachel, take also and a scrippe; and he that hath noon, selle his coote, and bigge a swerd."
Luke 22.37 (Wycliffe),Wycliffe,New Testament,Luke,22,37,"For Y seie to you, that yit it bihoueth that thing that is writun to be fulfillid in me, And he is arettid with wickid men; for tho thingis that ben of me han ende."
Luke 22.38 (Wycliffe),Wycliffe,New Testament,Luke,22,38,"And thei seiden, Lord, lo! twei swerdis here. And he seide to hem, It is ynowy."
Luke 22.39 (Wycliffe),Wycliffe,New Testament,Luke,22,39,"And he yede out, and wente aftir the custom in to the hille of Olyues; and the disciplis sueden hym."
Luke 22.40 (Wycliffe),Wycliffe,New Testament,Luke,22,40,"And whanne he cam to the place, he seide to hem, Preye ye, lest ye entren in to temptacioun."
Luke 22.41 (Wycliffe),Wycliffe,New Testament,Luke,22,41,"And he was taken awei fro hem, so myche as is a stonys cast; and he knelide,"
Luke 22.42 (Wycliffe),Wycliffe,New Testament,Luke,22,42,"and preyede, and seide, Fadir, if thou wolt, do awei this cuppe fro me; netheles not my wille be don, but thin."
Luke 22.43 (Wycliffe),Wycliffe,New Testament,Luke,22,43,"And an aungel apperide to hym fro heuene, and coumfortide hym. And he was maad in agonye, and preyede the lenger;"
Luke 22.44 (Wycliffe),Wycliffe,New Testament,Luke,22,44,and his swot was maad as dropis of blood rennynge doun in to the erthe.
Luke 22.45 (Wycliffe),Wycliffe,New Testament,Luke,22,45,"And whanne he was rysun fro preier, and was comun to hise disciplis, he foond hem slepynge for heuynesse."
Luke 22.46 (Wycliffe),Wycliffe,New Testament,Luke,22,46,"And he seide to hem, What slepen ye? Rise ye, and preye ye, that ye entre not in to temptacioun."
Luke 22.47 (Wycliffe),Wycliffe,New Testament,Luke,22,47,"Yit while he spak, lo! a company, and he that was clepid Judas, oon of the twelue, wente bifor hem; and he cam to Jhesu, to kisse hym."
Luke 22.48 (Wycliffe),Wycliffe,New Testament,Luke,22,48,"And Jhesus seide to hym, Judas, with a coss thou bytrayest mannys sone."
Luke 22.49 (Wycliffe),Wycliffe,New Testament,Luke,22,49,"And thei that weren aboute hym, and sayn that that was to come, seiden to hym, Lord, whether we smyten with swerd?"
Luke 22.50 (Wycliffe),Wycliffe,New Testament,Luke,22,50,"And oon of hem smoot the seruaunt of the prince of preestis, and kittide of his riyt eere."
Luke 22.51 (Wycliffe),Wycliffe,New Testament,Luke,22,51,"But Jhesus answerde, and seide, Suffre ye til hidir. And whanne he hadde touchid his eere, he heelide hym."
Luke 22.52 (Wycliffe),Wycliffe,New Testament,Luke,22,52,"And Jhesus seide to hem, that camen to hym, the princis of preestis, and maiestratis of the temple, and eldre men, As to a theef ye han gon out with swerdis and staues?"
Luke 22.53 (Wycliffe),Wycliffe,New Testament,Luke,22,53,"Whanne Y was ech dai with you in the temple, ye streiyten not out hondis in to me; but this is youre our, and the power of derknessis."
Luke 22.54 (Wycliffe),Wycliffe,New Testament,Luke,22,54,"And thei token him, and ledden to the hous of the prince of prestis; and Petir suede hym afer."
Luke 22.55 (Wycliffe),Wycliffe,New Testament,Luke,22,55,"And whanne a fier was kyndelid in the myddil of the greet hous, and thei saten aboute, Petir was in the myddil of hem."
Luke 22.56 (Wycliffe),Wycliffe,New Testament,Luke,22,56,"Whom whanne a damysel hadde seyn sittynge at the liyt, and hadde biholdun hym, sche seide, And this was with hym."
Luke 22.57 (Wycliffe),Wycliffe,New Testament,Luke,22,57,"And he denyede hym, and seide, Womman, Y knowe hym not."
Luke 22.58 (Wycliffe),Wycliffe,New Testament,Luke,22,58,"And aftir a litil another man siy hym, and seide, And thou art of hem. But Petir seide, A! man, Y am not."
Luke 22.59 (Wycliffe),Wycliffe,New Testament,Luke,22,59,"And whanne a space was maad as of on our, another affermyd, and seide, Treuli this was with hym; for also he is of Galilee."
Luke 22.60 (Wycliffe),Wycliffe,New Testament,Luke,22,60,"And Petir seide, Man, Y noot what thou seist. And anoon yit while he spak, the cok crewe."
Luke 22.61 (Wycliffe),Wycliffe,New Testament,Luke,22,61,"And the Lord turnede ayen, and bihelde Petre; and Petre hadde mynde on the word of Jhesu, as he hadde seid, For bifor that the cok crowe, thries thou schalt denye me."
Luke 22.62 (Wycliffe),Wycliffe,New Testament,Luke,22,62,"And Petre yede out, and wepte bittirli."
Luke 22.63 (Wycliffe),Wycliffe,New Testament,Luke,22,63,"And the men that helden hym scorneden hym, and smyten hym."
Luke 22.64 (Wycliffe),Wycliffe,New Testament,Luke,22,64,"And thei blynfelden hym, and smyten his face, and axiden hym, and seiden, Arede, thou Crist, to vs, who is he that smoot thee?"
Luke 22.65 (Wycliffe),Wycliffe,New Testament,Luke,22,65,Also thei blasfemynge seiden ayens hym many other thingis.
Luke 22.66 (Wycliffe),Wycliffe,New Testament,Luke,22,66,"And as the day was come, the eldre men of the puple, and the princis of prestis, and the scribis camen togidir, and ledden hym in to her councel,"
Luke 22.67 (Wycliffe),Wycliffe,New Testament,Luke,22,67,"and seiden, If thou art Crist, seie to vs."
Luke 22.68 (Wycliffe),Wycliffe,New Testament,Luke,22,68,"And he seide to hem, If Y seie to you, ye schulen not bileue to me; and if Y axe, ye schulen not answere to me, nethir ye schulen delyuere me."
Luke 22.69 (Wycliffe),Wycliffe,New Testament,Luke,22,69,But aftir this tyme mannys sone schal be sittynge on the riyt half of the vertu of God.
Luke 22.70 (Wycliffe),Wycliffe,New Testament,Luke,22,70,"Therfor alle seiden, Thanne art thou the sone of God? And he seide, Ye seien that Y am."
Luke 22.71 (Wycliffe),Wycliffe,New Testament,Luke,22,71,"And thei seiden, What yit desiren we witnessyng? for we vs silf han herd of his mouth."
Luke 23.1 (Wycliffe),Wycliffe,New Testament,Luke,23,1,"And al the multitude of hem arysen, and ledden hym to Pilat."
Luke 23.2 (Wycliffe),Wycliffe,New Testament,Luke,23,2,"And thei bigunnen to accuse hym, and seiden, We han foundun this turnynge vpsodoun oure folk, and forbedynge tributis to be youun to the emperour, and seiynge that hym silf is Crist and kyng."
Luke 23.3 (Wycliffe),Wycliffe,New Testament,Luke,23,3,"And Pilat axide hym, and seide, Art thou kyng of Jewis? And he answeride, and seide, Thou seist."
Luke 23.4 (Wycliffe),Wycliffe,New Testament,Luke,23,4,"And Pilat seide to the princis of prestis, and to the puple, Y fynde no thing of cause in this man."
Luke 23.5 (Wycliffe),Wycliffe,New Testament,Luke,23,5,"And thei woxen stronger, and seiden, He moueth the puple, techynge thorou al Judee, bigynnynge fro Galile til hidir."
Luke 23.6 (Wycliffe),Wycliffe,New Testament,Luke,23,6,"And Pilat herynge Galile axide, if he were a man of Galile."
Luke 23.7 (Wycliffe),Wycliffe,New Testament,Luke,23,7,"And whanne he knewe that he was of the powere of Eroude, he sente hym to Eroude; which was at Jerusalem in tho daies."
Luke 23.8 (Wycliffe),Wycliffe,New Testament,Luke,23,8,"And whanne Eroude siy Jhesu, he ioyede ful myche; for long tyme he coueitide to se hym, for he herde many thingis of hym, and hopide to see sum tokene to be don of hym."
Luke 23.9 (Wycliffe),Wycliffe,New Testament,Luke,23,9,And he axide hym in many wordis; and he answeride no thing to hym.
Luke 23.10 (Wycliffe),Wycliffe,New Testament,Luke,23,10,"And the princis of preestis and the scribis stoden, stidfastli accusynge hym."
Luke 23.11 (Wycliffe),Wycliffe,New Testament,Luke,23,11,"But Eroude with his oost dispiside hym, and scornede hym, and clothide with a white cloth, and sente hym ayen to Pilat."
Luke 23.12 (Wycliffe),Wycliffe,New Testament,Luke,23,12,And Eroude and Pilat weren maad freendis fro that dai; for bifor thei weren enemyes togidre.
Luke 23.13 (Wycliffe),Wycliffe,New Testament,Luke,23,13,"And Pilat clepide togider the princis of prestis and the maiestratis of the puple, and seide to hem,"
Luke 23.14 (Wycliffe),Wycliffe,New Testament,Luke,23,14,"Ye han brouyt to me this man, as turnynge awey the puple, and lo! Y axynge bifor you fynde no cause in this man of these thingis, in whiche ye accusen hym;"
Luke 23.15 (Wycliffe),Wycliffe,New Testament,Luke,23,15,"nether Eroude, for he hath sent hym ayen to vs, and lo! no thing worthi of deth is don to hym."
Luke 23.16 (Wycliffe),Wycliffe,New Testament,Luke,23,16,"And therfor Y schal amende hym, and delyuere hym."
Luke 23.17 (Wycliffe),Wycliffe,New Testament,Luke,23,17,But he moste nede delyuer to hem oon bi the feest dai.
Luke 23.18 (Wycliffe),Wycliffe,New Testament,Luke,23,18,"And al the puple criede togidir, and seide, Do awei hym, and delyuer to vs Barabas;"
Luke 23.19 (Wycliffe),Wycliffe,New Testament,Luke,23,19,"which was sent in to prisoun for disturblyng maad in the cite, and for mansleynge."
Luke 23.20 (Wycliffe),Wycliffe,New Testament,Luke,23,20,"And eftsoone Pilat spak to hem, and wolde delyuer Jhesu."
Luke 23.21 (Wycliffe),Wycliffe,New Testament,Luke,23,21,"And thei vndurcrieden, and seiden, Crucifie, crucifie hym."
Luke 23.22 (Wycliffe),Wycliffe,New Testament,Luke,23,22,"And the thridde tyme he seide to hem, For what yuel hath this don? Y fynde no cause of deeth in hym; therfor Y schal chastise hym, and Y schal delyuer."
Luke 23.23 (Wycliffe),Wycliffe,New Testament,Luke,23,23,"And thei contynueden with greet voicis axynge, that he schulde be crucified; and the voicis of hem woxen stronge."
Luke 23.24 (Wycliffe),Wycliffe,New Testament,Luke,23,24,And Pilat demyde her axyng to be don.
Luke 23.25 (Wycliffe),Wycliffe,New Testament,Luke,23,25,"And he delyueride to hem hym, that for mansleyng and sedicioun was sent in to prisoun, whom thei axiden; but he bitook Jhesu to her wille."
Luke 23.26 (Wycliffe),Wycliffe,New Testament,Luke,23,26,"And whanne thei ledden hym, thei token a man, Symon of Syrenen, comynge fro the toun, and thei leiden on hym the cross to bere aftir Jhesu."
Luke 23.27 (Wycliffe),Wycliffe,New Testament,Luke,23,27,"And there suede hym myche puple, and wymmen that weiliden, and bymorneden hym."
Luke 23.28 (Wycliffe),Wycliffe,New Testament,Luke,23,28,"And Jhesus turnede to hem, and seide, Douytris of Jerusalem, nyle ye wepe on me, but wepe ye on youre silf and on youre sones."
Luke 23.29 (Wycliffe),Wycliffe,New Testament,Luke,23,29,"For lo! daies schulen come, in whiche it schal be seid, Blessid be bareyn wymmen, and wombis that han not borun children, and the tetis that han not youun souke."
Luke 23.30 (Wycliffe),Wycliffe,New Testament,Luke,23,30,"Thanne thei schulen bigynne to seie to mounteyns, Falle ye doun on vs, and to smale hillis, Keuere ye vs."
Luke 23.31 (Wycliffe),Wycliffe,New Testament,Luke,23,31,"For if in a greene tre thei don these thingis, what schal be don in a drie?"
Luke 23.32 (Wycliffe),Wycliffe,New Testament,Luke,23,32,"Also othere twei wickid men weren led with hym, to be slayn."
Luke 23.33 (Wycliffe),Wycliffe,New Testament,Luke,23,33,"And aftir that thei camen in to a place, that is clepid of Caluerie, there thei crucifieden hym, and the theues, oon on the riyt half, and the tother on the left half."
Luke 23.34 (Wycliffe),Wycliffe,New Testament,Luke,23,34,"But Jhesus seide, Fadir, foryyue hem, for thei witen not what thei doon."
Luke 23.35 (Wycliffe),Wycliffe,New Testament,Luke,23,35,"And thei departiden his clothis, and kesten lottis. And the puple stood abidynge; and the princis scorneden hym with hem, and seiden, Othere men he maad saaf; make he hym silf saaf, if this be Crist, the chosun of God."
Luke 23.36 (Wycliffe),Wycliffe,New Testament,Luke,23,36,"And the knyytis neiyeden, and scorneden hym, and profreden vynegre to hym,"
Luke 23.37 (Wycliffe),Wycliffe,New Testament,Luke,23,37,"and seiden, If thou art king of Jewis, make thee saaf."
Luke 23.38 (Wycliffe),Wycliffe,New Testament,Luke,23,38,"And the superscripcioun was writun ouer hym with Greke lettris, and of Latyn, and of Ebreu, This is the kyng of Jewis."
Luke 23.39 (Wycliffe),Wycliffe,New Testament,Luke,23,39,"And oon of these theues that hangiden, blasfemyde hym, and seide, If thou art Crist, make thi silf saaf and vs."
Luke 23.40 (Wycliffe),Wycliffe,New Testament,Luke,23,40,"But the tothir answerynge, blamyde hym, and seide, Nether thou dredist God, that art in the same dampnacioun?"
Luke 23.41 (Wycliffe),Wycliffe,New Testament,Luke,23,41,"And treuli we iustli, for we han resseiued worthi thingis to werkis; but this dide no thing of yuel."
Luke 23.42 (Wycliffe),Wycliffe,New Testament,Luke,23,42,"And he seide to Jhesu, Lord, haue mynde of me, whanne thou comest in to thi kyngdom."
Luke 23.43 (Wycliffe),Wycliffe,New Testament,Luke,23,43,"And Jhesus seide to hym, Treuli Y seie to thee, this dai thou schalt be with me in paradise."
Luke 23.44 (Wycliffe),Wycliffe,New Testament,Luke,23,44,"And it was almest the sixte our, and derknessis weren maad in al the erthe in to the nynthe our."
Luke 23.45 (Wycliffe),Wycliffe,New Testament,Luke,23,45,"And the sun was maad derk, and the veile of the temple was to-rent atwo."
Luke 23.46 (Wycliffe),Wycliffe,New Testament,Luke,23,46,"And Jhesus criynge with a greet vois, seide, Fadir, in to thin hoondis Y bitake my spirit. And he seiynge these thingis, yaf vp the goost."
Luke 23.47 (Wycliffe),Wycliffe,New Testament,Luke,23,47,"And the centurien seynge that thing that was don, glorifiede God, and seide, Verili this man was iust."
Luke 23.48 (Wycliffe),Wycliffe,New Testament,Luke,23,48,"And al the puple of hem that weren there togidir at this spectacle, and sayn tho thingis that weren don, smyten her brestis, and turneden ayen."
Luke 23.49 (Wycliffe),Wycliffe,New Testament,Luke,23,49,"But alle his knowun stoden afer, and wymmen that sueden hym fro Galile, seynge these thingis."
Luke 23.50 (Wycliffe),Wycliffe,New Testament,Luke,23,50,"And lo! a man, Joseph bi name, of Aramathie, a cite of Judee, that was a decurien, a good man and a iust,"
Luke 23.51 (Wycliffe),Wycliffe,New Testament,Luke,23,51,this man concentide not to the counseil and to the dedis of hem; and he abood the kyngdom of God.
Luke 23.52 (Wycliffe),Wycliffe,New Testament,Luke,23,52,"This Joseph cam to Pilat, and axide the bodi of Jhesu,"
Luke 23.53 (Wycliffe),Wycliffe,New Testament,Luke,23,53,"and took it doun, and wlappide it in a cleene lynen cloth, and leide hym in a graue hewun, in which not yit ony man hadde be leid."
Luke 23.54 (Wycliffe),Wycliffe,New Testament,Luke,23,54,"And the dai was the euen of the halidai, and the sabat bigan to schyne."
Luke 23.55 (Wycliffe),Wycliffe,New Testament,Luke,23,55,"And the wymmen suynge, that camen with hym fro Galile, sayn the graue, and hou his bodi was leid."
Luke 23.56 (Wycliffe),Wycliffe,New Testament,Luke,23,56,"And thei turneden ayen, and maden redi swete smellynge spicis, and oynementis; but in the sabat thei restiden, aftir the comaundement."
Luke 24.1 (Wycliffe),Wycliffe,New Testament,Luke,24,1,"But in o dai of the woke ful eerli thei camen to the graue, and brouyten swete smellynge spices, that thei hadden arayed."
Luke 24.2 (Wycliffe),Wycliffe,New Testament,Luke,24,2,And thei founden the stoon turned awei fro the graue.
Luke 24.3 (Wycliffe),Wycliffe,New Testament,Luke,24,3,"And thei yeden in, and founden not the bodi of the Lord Jhesu."
Luke 24.4 (Wycliffe),Wycliffe,New Testament,Luke,24,4,"And it was don, the while thei weren astonyed in thouyt of this thing, lo! twei men stoden bisidis hem in schynynge cloth."
Luke 24.5 (Wycliffe),Wycliffe,New Testament,Luke,24,5,"And whanne thei dredden, and boweden her semblaunt in to the erthe, thei seiden to hem, What seken ye hym that lyueth with deed men?"
Luke 24.6 (Wycliffe),Wycliffe,New Testament,Luke,24,6,"He is not here, but is risun. Haue ye mynde, hou he spak to you, whanne he was yit in Galile,"
Luke 24.7 (Wycliffe),Wycliffe,New Testament,Luke,24,7,"and seide, For it bihoueth mannys sone to be bitakun in to the hondis of synful men, and to be crucified, and the thridde dai to rise ayen."
Luke 24.8 (Wycliffe),Wycliffe,New Testament,Luke,24,8,And thei bithouyten on hise wordis.
Luke 24.9 (Wycliffe),Wycliffe,New Testament,Luke,24,9,"And thei yeden ayen fro the graue, and telden alle these thingis to the enleuene, and to alle othir."
Luke 24.10 (Wycliffe),Wycliffe,New Testament,Luke,24,10,"And ther was Marie Mawdeleyn, and Joone, and Marie of James, and other wymmen that weren with hem, that seiden to apostlis these thingis."
Luke 24.11 (Wycliffe),Wycliffe,New Testament,Luke,24,11,"And these wordis weren seyn bifor hem as madnesse, and thei bileueden not to hem."
Luke 24.12 (Wycliffe),Wycliffe,New Testament,Luke,24,12,"But Petir roos vp, and ran to the graue; and he bowide doun, and say the lynen clothis liynge aloone. And he wente bi him silf, wondrynge on that that was don."
Luke 24.13 (Wycliffe),Wycliffe,New Testament,Luke,24,13,"And lo! tweyne of hem wenten in that dai in to a castel, that was fro Jerusalem the space of sixti furlongis, bi name Emaws."
Luke 24.14 (Wycliffe),Wycliffe,New Testament,Luke,24,14,And thei spaken togidir of alle these thingis that haddun bifallun.
Luke 24.15 (Wycliffe),Wycliffe,New Testament,Luke,24,15,"And it was don, the while thei talkiden, and souyten bi hem silf, Jhesus hym silf neiyede, and wente with hem."
Luke 24.16 (Wycliffe),Wycliffe,New Testament,Luke,24,16,"But her iyen weren holdun, that thei knewen him not."
Luke 24.17 (Wycliffe),Wycliffe,New Testament,Luke,24,17,"And he seide to hem, What ben these wordis, that ye speken togidir wandrynge, and ye ben sorewful?"
Luke 24.18 (Wycliffe),Wycliffe,New Testament,Luke,24,18,"And oon, whos name was Cleofas, answerde, and seide, Thou thi silf art a pilgrym in Jerusalem, and hast thou not knowun, what thingis ben don in it in these daies?"
Luke 24.19 (Wycliffe),Wycliffe,New Testament,Luke,24,19,"To whom he seide, What thingis? And thei seiden to hym, Of Jhesu of Nazareth, that was a man prophete, myyti in werk and word bifor God and al the puple;"
Luke 24.20 (Wycliffe),Wycliffe,New Testament,Luke,24,20,"and hou the heiyest preestis of oure princis bitoken hym in to dampnacioun of deeth, and crucifieden hym."
Luke 24.21 (Wycliffe),Wycliffe,New Testament,Luke,24,21,"But we hopiden, that he schulde haue ayenbouyt Israel. And now on alle these thingis the thridde dai is to dai, that these thingis weren don."
Luke 24.22 (Wycliffe),Wycliffe,New Testament,Luke,24,22,"But also summe wymmen of ouris maden vs afered, whiche bifor dai weren at the graue; and whanne his bodi was not foundun,"
Luke 24.23 (Wycliffe),Wycliffe,New Testament,Luke,24,23,"thei camen, and seiden, that thei syen also a siyt of aungels, whiche seien, that he lyueth."
Luke 24.24 (Wycliffe),Wycliffe,New Testament,Luke,24,24,"And summe of oure wenten to the graue, and thei founden so as the wymmen seiden, but thei founden not hym."
Luke 24.25 (Wycliffe),Wycliffe,New Testament,Luke,24,25,"And he seide to hem, A! foolis, and slowe of herte to bileue in alle thingis that the prophetis han spokun."
Luke 24.26 (Wycliffe),Wycliffe,New Testament,Luke,24,26,"Whethir it bihofte not Crist to suffre these thingis, and so to entre in to his glorie?"
Luke 24.27 (Wycliffe),Wycliffe,New Testament,Luke,24,27,"And he bigan at Moises and at alle the prophetis, and declaride to hem in alle scripturis, that weren of hym."
Luke 24.28 (Wycliffe),Wycliffe,New Testament,Luke,24,28,"And thei camen nyy the castel, whidur thei wenten. And he made countenaunce that he wolde go ferthere."
Luke 24.29 (Wycliffe),Wycliffe,New Testament,Luke,24,29,"And thei constreyneden hym, and seiden, Dwelle with vs, for it drawith to nyyt, and the dai is now bowid doun."
Luke 24.30 (Wycliffe),Wycliffe,New Testament,Luke,24,30,"And he entride with hem. And it was don, while he sat at the mete with hem, he took breed, and blesside, and brak, and took to hem."
Luke 24.31 (Wycliffe),Wycliffe,New Testament,Luke,24,31,"And the iyen of hem weren openyd, and thei knewen hym; and he vanyschide fro her iyen."
Luke 24.32 (Wycliffe),Wycliffe,New Testament,Luke,24,32,"And thei seiden togidir, Whether oure herte was not brennynge in vs, while he spak in the weie, and openyde to vs scripturis?"
Luke 24.33 (Wycliffe),Wycliffe,New Testament,Luke,24,33,"And thei risen vp in the same our, and wenten ayen in to Jerusalem, and founden the enleuene gaderid togidir, and hem that weren with hem,"
Luke 24.34 (Wycliffe),Wycliffe,New Testament,Luke,24,34,"seiynge, That the Lord is risun verrili, and apperide to Symount."
Luke 24.35 (Wycliffe),Wycliffe,New Testament,Luke,24,35,"And thei tolden what thingis weren don in the weie, and hou thei knewen hym in brekyng of breed."
Luke 24.36 (Wycliffe),Wycliffe,New Testament,Luke,24,36,"And the while thei spaken these thingis, Jhesus stood in the myddil of hem, and seide to hem, Pees to you; Y am, nyle ye drede."
Luke 24.37 (Wycliffe),Wycliffe,New Testament,Luke,24,37,"But thei weren affraied and agast, and gessiden hem to se a spirit."
Luke 24.38 (Wycliffe),Wycliffe,New Testament,Luke,24,38,"And he seide to hem, What ben ye troblid, and thouytis comen vp in to youre hertis?"
Luke 24.39 (Wycliffe),Wycliffe,New Testament,Luke,24,39,"Se ye my hoondis and my feet, for Y my silf am. Fele ye, and se ye; for a spirit hath not fleisch and boonys, as ye seen that Y haue."
Luke 24.40 (Wycliffe),Wycliffe,New Testament,Luke,24,40,"And whanne he hadde seid this thing, he schewide hoondis and feet to hem."
Luke 24.41 (Wycliffe),Wycliffe,New Testament,Luke,24,41,"And yit while thei bileueden not, and wondriden for ioye, he seide, Han ye here ony thing that schal be etun?"
Luke 24.42 (Wycliffe),Wycliffe,New Testament,Luke,24,42,"And thei proferden hym a part of a fisch rostid, and an hony combe."
Luke 24.43 (Wycliffe),Wycliffe,New Testament,Luke,24,43,"And whanne he hadde etun bifore hem, he took that that lefte, and yaf to hem;"
Luke 24.44 (Wycliffe),Wycliffe,New Testament,Luke,24,44,"and seide to hem, These ben the wordis that Y spak to you, whanne Y was yit with you; for it is nede that alle thingis ben fulfillid, that ben writun in the lawe of Moises, and in prophetis, and in salmes, of me."
Luke 24.45 (Wycliffe),Wycliffe,New Testament,Luke,24,45,"Thanne he openyde to hem wit, that thei schulden vnderstonde scripturis."
Luke 24.46 (Wycliffe),Wycliffe,New Testament,Luke,24,46,"And he seide to hem, For thus it is writun, and thus it bihofte Crist to suffre, and ryse ayen fro deeth in the thridde dai;"
Luke 24.47 (Wycliffe),Wycliffe,New Testament,Luke,24,47,"and penaunce and remyssioun of synnes to be prechid in his name in to alle folkis, bigynnynge at Jerusalem."
Luke 24.48 (Wycliffe),Wycliffe,New Testament,Luke,24,48,And ye ben witnessis of these thingis.
Luke 24.49 (Wycliffe),Wycliffe,New Testament,Luke,24,49,"And Y schal sende the biheest of my fadir in to you; but sitte ye in the citee, til that ye be clothid with vertu from an hiy."
Luke 24.50 (Wycliffe),Wycliffe,New Testament,Luke,24,50,"And he ledde hem forth in to Betanye, and whanne his hondis weren lift vp, he blesside hem."
Luke 24.51 (Wycliffe),Wycliffe,New Testament,Luke,24,51,"And it was don, the while he blesside hem, he departide fro hem, and was borun in to heuene."
Luke 24.52 (Wycliffe),Wycliffe,New Testament,Luke,24,52,"And thei worschipiden, and wenten ayen in to Jerusalem with greet ioye,"
Luke 24.53 (Wycliffe),Wycliffe,New Testament,Luke,24,53,"and weren euermore in the temple, heriynge and blessynge God."
John 1.1 (Wycliffe),Wycliffe,New Testament,John,1,1,"In the bigynnyng was the word, and the word was at God, and God was the word."
John 1.2 (Wycliffe),Wycliffe,New Testament,John,1,2,This was in the bigynnyng at God.
John 1.3 (Wycliffe),Wycliffe,New Testament,John,1,3,"Alle thingis weren maad bi hym, and withouten hym was maad no thing, that thing that was maad."
John 1.4 (Wycliffe),Wycliffe,New Testament,John,1,4,"In hym was lijf, and the lijf was the liyt of men; and the liyt schyneth in derknessis,"
John 1.5 (Wycliffe),Wycliffe,New Testament,John,1,5,and derknessis comprehendiden not it.
John 1.6 (Wycliffe),Wycliffe,New Testament,John,1,6,"A man was sent fro God, to whom the name was Joon."
John 1.7 (Wycliffe),Wycliffe,New Testament,John,1,7,"This man cam in to witnessyng, that he schulde bere witnessing of the liyt, that alle men schulden bileue bi hym."
John 1.8 (Wycliffe),Wycliffe,New Testament,John,1,8,"He was not the liyt, but that he schulde bere witnessing of the liyt."
John 1.9 (Wycliffe),Wycliffe,New Testament,John,1,9,"There was a very liyt, which liytneth ech man that cometh in to this world."
John 1.10 (Wycliffe),Wycliffe,New Testament,John,1,10,"He was in the world, and the world was maad bi hym, and the world knew hym not."
John 1.11 (Wycliffe),Wycliffe,New Testament,John,1,11,"He cam in to his owne thingis, and hise resseyueden hym not."
John 1.12 (Wycliffe),Wycliffe,New Testament,John,1,12,"But hou many euer resseyueden hym, he yaf to hem power to be maad the sones of God, to hem that bileueden in his name; the whiche not of bloodis,"
John 1.13 (Wycliffe),Wycliffe,New Testament,John,1,13,"nether of the wille of fleische, nether of the wille of man, but ben borun of God."
John 1.14 (Wycliffe),Wycliffe,New Testament,John,1,14,"And the word was maad man, and dwellyde among vs, and we han seyn the glorie of hym, as the glorie of the oon bigetun sone of the fadir, ful of grace and of treuthe."
John 1.15 (Wycliffe),Wycliffe,New Testament,John,1,15,"Joon berith witnessyng of hym, and crieth, and seith, This is, whom Y seide, He that schal come aftir me, is maad bifore me, for he was tofor me;"
John 1.16 (Wycliffe),Wycliffe,New Testament,John,1,16,"and of the plente of hym we alle han takun, and grace for grace."
John 1.17 (Wycliffe),Wycliffe,New Testament,John,1,17,For the lawe was youun bi Moises; but grace and treuthe is maad bi Jhesu Crist.
John 1.18 (Wycliffe),Wycliffe,New Testament,John,1,18,"No man sai euer God, no but the oon bigetun sone, that is in the bosum of the fadir, he hath teld out."
John 1.19 (Wycliffe),Wycliffe,New Testament,John,1,19,"And this is the witnessyng of Joon, whanne Jewis senten fro Jerusalem prestis and dekenes to hym, that thei schulden axe hym, Who art thou?"
John 1.20 (Wycliffe),Wycliffe,New Testament,John,1,20,"He knoulechide, and denyede not, and he knoulechide, For Y am not Crist."
John 1.21 (Wycliffe),Wycliffe,New Testament,John,1,21,"And thei axiden hym, What thanne? Art thou Elie? And he seide, Y am not. Art thou a profete? And he answeride, Nay."
John 1.22 (Wycliffe),Wycliffe,New Testament,John,1,22,"Therfor thei seiden to hym, Who art thou? that we yyue an answere to these that senten vs. What seist thou of thi silf?"
John 1.23 (Wycliffe),Wycliffe,New Testament,John,1,23,"He seide, Y am a vois of a crier in deseert, Dresse ye the weie of the Lord, as Ysaie, the prophete, seide."
John 1.24 (Wycliffe),Wycliffe,New Testament,John,1,24,"And thei that weren sent, weren of the Fariseis."
John 1.25 (Wycliffe),Wycliffe,New Testament,John,1,25,"And thei axiden hym, and seiden to hym, What thanne baptisist thou, if thou art not Crist, nether Elie, nether a profete?"
John 1.26 (Wycliffe),Wycliffe,New Testament,John,1,26,"Joon answeride to hem, and seide, Y baptise in watir, but in the myddil of you hath stonde oon, that ye knowen not;"
John 1.27 (Wycliffe),Wycliffe,New Testament,John,1,27,"he it is, that schal come aftir me, that was maad bifor me, of whom Y am not worthi to louse the thwong of his schoo."
John 1.28 (Wycliffe),Wycliffe,New Testament,John,1,28,"These thingis weren don in Bethanye biyende Jordan, where Joon was baptisyng."
John 1.29 (Wycliffe),Wycliffe,New Testament,John,1,29,"Anothir day Joon say Jhesu comynge to hym, and he seide, Lo! the lomb of God; lo! he that doith awei the synnes of the world."
John 1.30 (Wycliffe),Wycliffe,New Testament,John,1,30,"This is he, that Y seide of, Aftir me is comun a man, which was maad bifor me; for he was rather than Y."
John 1.31 (Wycliffe),Wycliffe,New Testament,John,1,31,"And Y knew hym not, but that he be schewid in Israel, therfor Y cam baptisynge in watir."
John 1.32 (Wycliffe),Wycliffe,New Testament,John,1,32,"And Joon bar witnessyng, and seide, That Y saiy the spirit comynge doun as a culuer fro heuene, and dwellide on hym."
John 1.33 (Wycliffe),Wycliffe,New Testament,John,1,33,"And Y knew hym not; but he that sente me to baptise in watir, seide to me, On whom thou seest the Spirit comynge doun, and dwellynge on hym, this is he, that baptisith in the Hooli Goost."
John 1.34 (Wycliffe),Wycliffe,New Testament,John,1,34,"And Y say, and bar witnessyng, that this is the sone of God."
John 1.35 (Wycliffe),Wycliffe,New Testament,John,1,35,"Anothir dai Joon stood, and tweyne of hise disciplis;"
John 1.36 (Wycliffe),Wycliffe,New Testament,John,1,36,"and he biheeld Jhesu walkinge, and seith, Lo! the lomb of God."
John 1.37 (Wycliffe),Wycliffe,New Testament,John,1,37,"And twei disciplis herden hym spekynge,"
John 1.38 (Wycliffe),Wycliffe,New Testament,John,1,38,"and folewiden Jhesu. And Jhesu turnede, and say hem suynge hym, and seith to hem, What seken ye? And thei seiden to hym, Rabi, that is to seie, Maistir, where dwellist thou?"
John 1.39 (Wycliffe),Wycliffe,New Testament,John,1,39,"And he seith to hem, Come ye, and se. And thei camen, and sayn where he dwellide; and dwelten with hym that dai. And it was as the tenthe our."
John 1.40 (Wycliffe),Wycliffe,New Testament,John,1,40,"And Andrewe, the brother of Symount Petir, was oon of the tweyne, that herden of Joon, and hadden sued hym."
John 1.41 (Wycliffe),Wycliffe,New Testament,John,1,41,"This foond first his brother Symount, and he seide to him, We han foundun Messias, that is to seie, Crist; and he ledde him to Jhesu."
John 1.42 (Wycliffe),Wycliffe,New Testament,John,1,42,"And Jhesus bihelde hym, and seide, Thou art Symount, the sone of Johanna; thou schalt be clepid Cefas, that is to seie, Petre."
John 1.43 (Wycliffe),Wycliffe,New Testament,John,1,43,"And on the morewe he wolde go out in to Galilee, and he foond Filip; and he seith to hym, Sue thou me."
John 1.44 (Wycliffe),Wycliffe,New Testament,John,1,44,"Filip was of Bethsaida, the citee of Andrew and of Petre."
John 1.45 (Wycliffe),Wycliffe,New Testament,John,1,45,"Filip foond Nathanael, and seide to hym, We han foundun Jhesu, the sone of Joseph, of Nazareth, whom Moyses wroot in the lawe and profetis."
John 1.46 (Wycliffe),Wycliffe,New Testament,John,1,46,"And Nathanael seide to hym, Of Nazareth may sum good thing be?"
John 1.47 (Wycliffe),Wycliffe,New Testament,John,1,47,"Filip seide to hym, Come, and se. Jhesus siy Nathanael comynge to hym, and seide to hym, Lo! verili a man of Israel, in whom is no gile."
John 1.48 (Wycliffe),Wycliffe,New Testament,John,1,48,"Nathanael seide to hym, Wherof hast thou knowun me? Jhesus answerde, and seide to hym, Bifor that Filip clepide thee, whanne thou were vndur the fige tree, Y saiy thee. Nathanael answerde to hym,"
John 1.49 (Wycliffe),Wycliffe,New Testament,John,1,49,"and seide, Rabi, thou art the sone of God, thou art kyng of Israel."
John 1.50 (Wycliffe),Wycliffe,New Testament,John,1,50,"Jhesus answerde, and seide to hym, For Y seide to thee, Y sawy thee vndur the fige tre, thou bileuest; thou schalt se more than these thingis."
John 1.51 (Wycliffe),Wycliffe,New Testament,John,1,51,"And he seide to hem, Treuli, treuli, Y seie to you, ye schulen se heuene opened, and the aungels of God stiynge vp and comynge doun on mannys sone."
John 2.1 (Wycliffe),Wycliffe,New Testament,John,2,1,And the thridde dai weddyngis weren maad in the Cane of Galilee; and the modir of Jhesu was there.
John 2.2 (Wycliffe),Wycliffe,New Testament,John,2,2,"And Jhesus was clepid, and hise disciplis, to the weddyngis."
John 2.3 (Wycliffe),Wycliffe,New Testament,John,2,3,"And whanne wijn failide, the modir of Jhesu seide to hym, Thei han not wijn."
John 2.4 (Wycliffe),Wycliffe,New Testament,John,2,4,"And Jhesus seith to hir, What to me and to thee, womman? myn our cam not yit."
John 2.5 (Wycliffe),Wycliffe,New Testament,John,2,5,"His modir seith to the mynystris, What euere thing he seie to you, do ye."
John 2.6 (Wycliffe),Wycliffe,New Testament,John,2,6,"And there weren set sixe stonun cannes, aftir the clensyng of the Jewis, holdynge ech tweyne ether thre metretis."
John 2.7 (Wycliffe),Wycliffe,New Testament,John,2,7,"And Jhesus seith to hem, Fille ye the pottis with watir. And thei filliden hem, vp to the mouth."
John 2.8 (Wycliffe),Wycliffe,New Testament,John,2,8,"And Jhesus seide to hem, Drawe ye now, and bere ye to the architriclyn. And thei baren."
John 2.9 (Wycliffe),Wycliffe,New Testament,John,2,9,"And whanne the architriclyn hadde tastid the watir maad wiyn, and wiste not wherof it was, but the mynystris wisten that drowen the watir, the architriclyn clepith the spouse,"
John 2.10 (Wycliffe),Wycliffe,New Testament,John,2,10,"and seith to hym, Ech man settith first good wiyn, and whanne men ben fulfillid, thanne that that is worse; but thou hast kept the good wiyn in to this tyme."
John 2.11 (Wycliffe),Wycliffe,New Testament,John,2,11,"Jhesus dide this the bigynnyng of signes in the Cane of Galilee, and schewide his glorie; and hise disciplis bileueden in hym."
John 2.12 (Wycliffe),Wycliffe,New Testament,John,2,12,"Aftir these thingis he cam doun to Cafarnaum, and his modir, and hise britheren, and hise disciplis; and thei dwelliden there not many daies."
John 2.13 (Wycliffe),Wycliffe,New Testament,John,2,13,"And the pask of Jewis was nyy, and Jhesus wente vp to Jerusalem."
John 2.14 (Wycliffe),Wycliffe,New Testament,John,2,14,"And he foond in the temple men sillynge oxun, and scheep, and culueris, and chaungeris sittynge."
John 2.15 (Wycliffe),Wycliffe,New Testament,John,2,15,"And whanne he hadde maad as it were a scourge of smale cordis, he droof out alle of the temple, and oxun, and scheep; and he schedde the money of chaungeris, and turnede vpsedoun the boordis."
John 2.16 (Wycliffe),Wycliffe,New Testament,John,2,16,"And he seide to hem that selden culueris, Take awei fro hennus these thingis, and nyle ye make the hous of my fadir an hous of marchaundise."
John 2.17 (Wycliffe),Wycliffe,New Testament,John,2,17,"And hise disciplis hadden mynde, for it was writun, The feruent loue of thin hous hath etun me."
John 2.18 (Wycliffe),Wycliffe,New Testament,John,2,18,"Therfor the Jewis answeriden, and seiden to hym, What token schewist thou to vs, that thou doist these thingis?"
John 2.19 (Wycliffe),Wycliffe,New Testament,John,2,19,"Jhesus answerde, and seide to hem, Vndo ye this temple, and in thre daies Y schal reise it."
John 2.20 (Wycliffe),Wycliffe,New Testament,John,2,20,"Therfor the Jewis seiden to hym, In fourti and sixe yeer this temple was bildid, and schalt thou in thre daies reise it?"
John 2.21 (Wycliffe),Wycliffe,New Testament,John,2,21,But he seide of the temple of his bodi.
John 2.22 (Wycliffe),Wycliffe,New Testament,John,2,22,"Therfor whanne he was risun fro deeth, hise disciplis hadden mynde, that he seide these thingis of his bodi; and thei bileueden to the scripture, and to the word that Jhesus seide."
John 2.23 (Wycliffe),Wycliffe,New Testament,John,2,23,"And whanne Jhesus was at Jerusalem in pask, in the feeste dai, many bileueden in his name, seynge his signes that he dide."
John 2.24 (Wycliffe),Wycliffe,New Testament,John,2,24,"But Jhesus trowide not hym silf to hem, for he knewe alle men;"
John 2.25 (Wycliffe),Wycliffe,New Testament,John,2,25,"and for it was not nede to hym, that ony man schulde bere witnessyng, for he wiste, what was in man."
John 3.1 (Wycliffe),Wycliffe,New Testament,John,3,1,"And there was a man of the Farisees, Nychodeme bi name, a prince of the Jewis."
John 3.2 (Wycliffe),Wycliffe,New Testament,John,3,2,"And he cam to Jhesu bi niyt, and seide to hym, Rabi, we witen, that thou art comun fro God maister; for no man may do these signes, that thou doist, but God be with hym."
John 3.3 (Wycliffe),Wycliffe,New Testament,John,3,3,"Jhesus answerde, and seide to hym, Treuli, treuli, Y seie to thee, but a man be borun ayen, he may not se the kyngdom of God."
John 3.4 (Wycliffe),Wycliffe,New Testament,John,3,4,"Nychodeme seide to hym, Hou may a man be borun, whanne he is eeld? whether he may entre ayen in to his modris wombe, and be borun ayen?"
John 3.5 (Wycliffe),Wycliffe,New Testament,John,3,5,"Jhesus answeride, Treuli, treuli, Y seie to thee, but a man be borun ayen of watir, and of the Hooli Goost, he may not entre in to the kyngdom of God."
John 3.6 (Wycliffe),Wycliffe,New Testament,John,3,6,"That that is borun of the fleisch, is fleisch; and that that is borun of spirit, is spirit."
John 3.7 (Wycliffe),Wycliffe,New Testament,John,3,7,"Wondre thou not, for Y seide to thee, It bihoueth you to be borun ayen."
John 3.8 (Wycliffe),Wycliffe,New Testament,John,3,8,"The spirit brethith where he wole, and thou herist his vois, but thou wost not, fro whennus he cometh, ne whidir he goith; so is ech man that is borun of the spirit."
John 3.9 (Wycliffe),Wycliffe,New Testament,John,3,9,"Nychodeme answeride, and seide to hym, Hou moun these thingis be don?"
John 3.10 (Wycliffe),Wycliffe,New Testament,John,3,10,"Jhesus answeride, and seide to hym, Thou art a maister in Israel, and knowist not these thingis?"
John 3.11 (Wycliffe),Wycliffe,New Testament,John,3,11,"Treuli, treuli, Y seie to thee, for we speken that that we witen, and we witnessen that that we han seyn, and ye taken not oure witnessyng."
John 3.12 (Wycliffe),Wycliffe,New Testament,John,3,12,"If Y haue seid to you ertheli thingis, and ye bileuen not, hou if Y seie to you heueneli thingis, schulen ye bileue?"
John 3.13 (Wycliffe),Wycliffe,New Testament,John,3,13,"And no man stieth in to heuene, but he that cam doun fro heuene, mannys sone that is in heuene."
John 3.14 (Wycliffe),Wycliffe,New Testament,John,3,14,"And as Moises areride a serpent in desert, so it bihoueth mannys sone to be reisid,"
John 3.15 (Wycliffe),Wycliffe,New Testament,John,3,15,"that ech man that bileueth in hym, perische not, but haue euerlastynge lijf."
John 3.16 (Wycliffe),Wycliffe,New Testament,John,3,16,"For God louede so the world, that he yaf his oon bigetun sone, that ech man that bileueth in him perische not, but haue euerlastynge lijf."
John 3.17 (Wycliffe),Wycliffe,New Testament,John,3,17,"For God sente not his sone in to the world, that he iuge the world, but that the world be saued bi him."
John 3.18 (Wycliffe),Wycliffe,New Testament,John,3,18,"He that bileueth in hym, is not demed; but he that bileueth not, is now demed, for he bileueth not in the name of the oon bigetun sone of God."
John 3.19 (Wycliffe),Wycliffe,New Testament,John,3,19,"And this is the dom, for liyt cam in to the world, and men loueden more derknessis than liyt; for her werkes weren yuele."
John 3.20 (Wycliffe),Wycliffe,New Testament,John,3,20,"For ech man that doith yuele, hatith the liyt; and he cometh not to the liyt, that hise werkis be not repreued."
John 3.21 (Wycliffe),Wycliffe,New Testament,John,3,21,"But he that doith treuthe, cometh to the liyt, that hise werkis be schewid, that thei ben don in God."
John 3.22 (Wycliffe),Wycliffe,New Testament,John,3,22,"Aftir these thingis Jhesus cam, and hise disciplis, in to the loond of Judee, and there he dwellide with hem, and baptiside."
John 3.23 (Wycliffe),Wycliffe,New Testament,John,3,23,"And Joon was baptisinge in Ennon, bisidis Salym, for many watris weren there; and thei camen, and weren baptisid."
John 3.24 (Wycliffe),Wycliffe,New Testament,John,3,24,And Joon was not yit sent in to prisoun.
John 3.25 (Wycliffe),Wycliffe,New Testament,John,3,25,"Therfor a questioun was maad of Jonys disciplis with the Jewis, of the purificacioun."
John 3.26 (Wycliffe),Wycliffe,New Testament,John,3,26,"And thei camen to Joon, and seiden to hym, Maister, he that was with thee biyonde Jordan, to whom thou hast borun witnessyng, lo! he baptisith, and alle men comen to hym."
John 3.27 (Wycliffe),Wycliffe,New Testament,John,3,27,"Joon answerde, and seide, A man may not take ony thing, but it be youun to hym fro heuene."
John 3.28 (Wycliffe),Wycliffe,New Testament,John,3,28,"Ye you silf beren witnessyng to me, that Y seide, Y am not Crist, but that Y am sent bifore hym."
John 3.29 (Wycliffe),Wycliffe,New Testament,John,3,29,"He that hath a wijf, is the hosebonde; but the freend of the spouse that stondith, and herith hym, ioieth with ioye, for the vois of the spouse. Therfor in this thing my ioye is fulfillid."
John 3.30 (Wycliffe),Wycliffe,New Testament,John,3,30,"It bihoueth hym to wexe, but me to be maad lesse."
John 3.31 (Wycliffe),Wycliffe,New Testament,John,3,31,"He that cam from aboue, is aboue alle; he that is of the erthe, spekith of the erthe; he that cometh from heuene, is aboue alle."
John 3.32 (Wycliffe),Wycliffe,New Testament,John,3,32,"And he witnessith that thing that he hath seie, and herde, and no man takith his witnessing."
John 3.33 (Wycliffe),Wycliffe,New Testament,John,3,33,"But he that takith his witnessyng, hath confermyd that God is sothefast."
John 3.34 (Wycliffe),Wycliffe,New Testament,John,3,34,"But he whom God hath sent, spekith the wordis of God; for not to mesure God yyueth the spirit."
John 3.35 (Wycliffe),Wycliffe,New Testament,John,3,35,"The fadir loueth the sone, and he hath youun alle thingis in his hoond."
John 3.36 (Wycliffe),Wycliffe,New Testament,John,3,36,"He that bileueth in the sone, hath euerlastynge lijf; but he that is vnbileueful to the sone, schal not se euerlastynge lijf, but the wraththe of God dwellith on hym."
John 4.1 (Wycliffe),Wycliffe,New Testament,John,4,1,"Therfor as Jhesu knew, that the Farisees herden, that Jhesu makith and baptisith mo disciplis than Joon,"
John 4.2 (Wycliffe),Wycliffe,New Testament,John,4,2,"thouy Jhesus baptiside not, but hise disciplis, he lefte Judee,"
John 4.3 (Wycliffe),Wycliffe,New Testament,John,4,3,and wente ayen in to Galilee.
John 4.4 (Wycliffe),Wycliffe,New Testament,John,4,4,And it bihofte hym to passe bi Samarie.
John 4.5 (Wycliffe),Wycliffe,New Testament,John,4,5,"Therfor Jhesus cam in to a citee of Samarie, that is seid Sicar, bisidis the place, that Jacob yaf to Joseph, his sone."
John 4.6 (Wycliffe),Wycliffe,New Testament,John,4,6,"And the welle of Jacob was there; and Jhesus was weri of the iourney, and sat thus vpon the welle. And the our was, as it were the sixte."
John 4.7 (Wycliffe),Wycliffe,New Testament,John,4,7,"And a womman cam fro Samarie, to drawe watir. And Jhesus seith to hir, Yyue me drynk."
John 4.8 (Wycliffe),Wycliffe,New Testament,John,4,8,"And hise disciplis weren gon in to the citee, to bie mete."
John 4.9 (Wycliffe),Wycliffe,New Testament,John,4,9,"Therfor thilke womman of Samarie seith to him, Hou thou, whanne thou art a Jewe, axist of me drynk, that am a womman of Samarie? for Jewis vsiden not to dele with Samaritans."
John 4.10 (Wycliffe),Wycliffe,New Testament,John,4,10,"Jhesus answerde, and seide to hir, If thou wistist the yifte of God, and who he is, that seith to thee, Yyue me drynk, thou perauenture woldist haue axid of hym, and he schulde haue youun to thee quyk watir."
John 4.11 (Wycliffe),Wycliffe,New Testament,John,4,11,"The womman seith to him, Sire, thou hast not where ynne to drawe, and the pit is deep; wherof thanne hast thou quik watir?"
John 4.12 (Wycliffe),Wycliffe,New Testament,John,4,12,"Whethir thou art grettere than oure fadir Jacob, that yaf to vs the pit? and he drank therof, and hise sones, and hise beestis."
John 4.13 (Wycliffe),Wycliffe,New Testament,John,4,13,"Jhesus answerde, and seide to hir, Eche man that drynkith of this watir, schal thirste efte soone; but he that drynkith of the watir that Y schal yyue hym, schal not thirste with outen ende; but the watir that Y schal yyue hym,"
John 4.14 (Wycliffe),Wycliffe,New Testament,John,4,14,"schal be maad in hym a welle of watir, spryngynge vp in to euerlastynge lijf."
John 4.15 (Wycliffe),Wycliffe,New Testament,John,4,15,"The womman seith to hym, Sire, yyue me this watir, that Y thirste not, nether come hidur to drawe."
John 4.16 (Wycliffe),Wycliffe,New Testament,John,4,16,"Jhesus seith to hir, Go, clepe thin hosebonde, and come hidir."
John 4.17 (Wycliffe),Wycliffe,New Testament,John,4,17,"The womman answerde, and seide, Y haue noon hosebonde. Jhesus seith to hir, Thou seidist wel, That Y haue noon hosebonde;"
John 4.18 (Wycliffe),Wycliffe,New Testament,John,4,18,"for thou hast hadde fyue hosebondis, and he that thou hast, is not thin hosebonde. This thing thou seidist sotheli."
John 4.19 (Wycliffe),Wycliffe,New Testament,John,4,19,"The womman seith to hym, Lord, Y se, that thou art a prophete."
John 4.20 (Wycliffe),Wycliffe,New Testament,John,4,20,"Oure fadris worschipiden in this hil, and ye seien, that at Jerusalem is a place, where it bihoueth to worschipe."
John 4.21 (Wycliffe),Wycliffe,New Testament,John,4,21,"Jhesus seith to hir, Womman, bileue thou to me, for the our schal come, whanne nether in this hil, nethir in Jerusalem, ye schulen worschipe the fadir."
John 4.22 (Wycliffe),Wycliffe,New Testament,John,4,22,Ye worschipen that ye knowen not; we worschipen that that we knowen; for helthe is of the Jewis.
John 4.23 (Wycliffe),Wycliffe,New Testament,John,4,23,"But the tyme is comun, and now it is, whanne trewe worschiperis schulen worschipe the fadir in spirit and treuthe; for also the fadir sekith suche, that worschipen hym."
John 4.24 (Wycliffe),Wycliffe,New Testament,John,4,24,"God is a spirit, and it bihoueth hem that worschipen hym, to worschipe in spirit and treuthe."
John 4.25 (Wycliffe),Wycliffe,New Testament,John,4,25,"The womman seith to hym, Y woot that Messias is comun, that is seid Crist; therfor whanne he cometh, he schal telle vs alle thingis."
John 4.26 (Wycliffe),Wycliffe,New Testament,John,4,26,"Jhesus seith to hir, Y am he, that spekith with thee."
John 4.27 (Wycliffe),Wycliffe,New Testament,John,4,27,"And anoon hise disciplis camen, and wondriden, that he spak with the womman; netheles no man seide to hym, What sekist thou, or, What spekist thou with hir?"
John 4.28 (Wycliffe),Wycliffe,New Testament,John,4,28,"Therfor the womman lefte hir watir pot, and wente in to the citee, and seide to tho men,"
John 4.29 (Wycliffe),Wycliffe,New Testament,John,4,29,"Come ye, and se ye a man, that seide to me alle thingis that Y haue don; whether he be Crist?"
John 4.30 (Wycliffe),Wycliffe,New Testament,John,4,30,"And thei wenten out of the citee, and camen to hym."
John 4.31 (Wycliffe),Wycliffe,New Testament,John,4,31,"In the mene while hise disciplis preieden hym, and seiden, Maistir, ete."
John 4.32 (Wycliffe),Wycliffe,New Testament,John,4,32,"But he seide to hem, Y haue mete to ete, that ye knowen not."
John 4.33 (Wycliffe),Wycliffe,New Testament,John,4,33,"Therfor disciplis seiden togidir, Whether ony man hath brouyt him mete to ete?"
John 4.34 (Wycliffe),Wycliffe,New Testament,John,4,34,"Jhesus seith to hem, My mete is, that Y do the wille of hym that sente me, that Y perfourme the werk of hym."
John 4.35 (Wycliffe),Wycliffe,New Testament,John,4,35,"Whether ye seien not, that yit foure monethis ben, and rype corn cometh? Lo! Y seie to you, lifte vp youre iyen, and se ye the feeldis, for now thei ben white to repe."
John 4.36 (Wycliffe),Wycliffe,New Testament,John,4,36,"And he that repith takith hire, and gaderith fruyt in to euerlastynge lijf; that bothe he that sowith, and he that repith, haue ioye togidere."
John 4.37 (Wycliffe),Wycliffe,New Testament,John,4,37,"In this thing is the word trewe, for anothir is that sowith, and anothir that repith."
John 4.38 (Wycliffe),Wycliffe,New Testament,John,4,38,"Y sente you to repe, that that ye haue not trauelid; othere men han trauelid, and ye han entrid in to her trauels."
John 4.39 (Wycliffe),Wycliffe,New Testament,John,4,39,"And of that citee many Samaritans bileueden in hym, for the word of the womman, that bare witnessyng, That he seide to me alle thingis that Y haue don."
John 4.40 (Wycliffe),Wycliffe,New Testament,John,4,40,"Therfor whanne Samaritans camen to hym, thei preieden hym to dwelle there; and he dwelte there twey daies."
John 4.41 (Wycliffe),Wycliffe,New Testament,John,4,41,"And many mo bileueden for his word,"
John 4.42 (Wycliffe),Wycliffe,New Testament,John,4,42,"and seiden to the womman, That now not for thi speche we bileuen; for we han herd, and we witen, that this is verili the sauyour of the world."
John 4.43 (Wycliffe),Wycliffe,New Testament,John,4,43,"And aftir twei daies he wente out fro thennus, and wente in to Galilee."
John 4.44 (Wycliffe),Wycliffe,New Testament,John,4,44,"And he bar witnessyng, that a profete in his owne cuntre hath noon onour."
John 4.45 (Wycliffe),Wycliffe,New Testament,John,4,45,"Therfor whanne he cam in to Galilee, men of Galilee resseyueden hym, whanne thei hadden seyn alle thingis that he hadde don in Jerusalem in the feeste dai; for also thei hadden comun to the feeste dai."
John 4.46 (Wycliffe),Wycliffe,New Testament,John,4,46,"Therfor he cam eftsoone in to the Cane of Galile, where he made the watir wiyn. And a litil kyng was, whos sone was sijk at Cafarnaum."
John 4.47 (Wycliffe),Wycliffe,New Testament,John,4,47,"Whanne this hadde herd, that Jhesu schulde come fro Judee in to Galilee, he wente to hym, and preiede hym, that he schulde come doun, and heele his sone; for he bigan to die."
John 4.48 (Wycliffe),Wycliffe,New Testament,John,4,48,"Therfor Jhesus seide to him, But ye se tokenes and grete wondris, ye bileuen not."
John 4.49 (Wycliffe),Wycliffe,New Testament,John,4,49,"The litil kyng seith to hym, Lord, come doun, bifor that my sone die."
John 4.50 (Wycliffe),Wycliffe,New Testament,John,4,50,"Jhesus seith to hym, Go, thi sone lyueth. The man bileuede to the word, that Jhesus seide to hym, and he wente."
John 4.51 (Wycliffe),Wycliffe,New Testament,John,4,51,"And now whanne he cam doun, the seruauntis camen ayens hym, and telden to hym, and seiden, That his sone lyuede."
John 4.52 (Wycliffe),Wycliffe,New Testament,John,4,52,"And he axide of hem the our, in which he was amendid. And thei seiden to hym, For yistirdai in the seuenthe our the feuer lefte him."
John 4.53 (Wycliffe),Wycliffe,New Testament,John,4,53,"Therfor the fadir knewe, that thilke our it was, in which Jhesus seide to hym, Thi sone lyueth; and he bileuede, and al his hous."
John 4.54 (Wycliffe),Wycliffe,New Testament,John,4,54,"Jhesus dide eft this secounde tokene, whanne he cam fro Judee in to Galilee."
John 5.1 (Wycliffe),Wycliffe,New Testament,John,5,1,"Aftir these thingis ther was a feeste dai of Jewis, and Jhesus wente vp to Jerusalem."
John 5.2 (Wycliffe),Wycliffe,New Testament,John,5,2,"And in Jerusalem is a waissynge place, that in Ebrew is named Bethsaida, and hath fyue porchis."
John 5.3 (Wycliffe),Wycliffe,New Testament,John,5,3,"In these lay a greet multitude of sike men, blynde, crokid, and drie, abidynge the mouyng of the watir."
John 5.4 (Wycliffe),Wycliffe,New Testament,John,5,4,"For the aungel of the Lord cam doun certeyne tymes in to the watir, and the watir was moued; and he that first cam doun in to the sisterne, aftir the mouynge of the watir, was maad hool of what euer sijknesse he was holdun."
John 5.5 (Wycliffe),Wycliffe,New Testament,John,5,5,"And a man was there, hauynge eiyte and thritti yeer in his sikenesse."
John 5.6 (Wycliffe),Wycliffe,New Testament,John,5,6,"And whanne Jhesus hadde seyn hym liggynge, and hadde knowun, that he hadde myche tyme, he seith to hym, Wolt thou be maad hool?"
John 5.7 (Wycliffe),Wycliffe,New Testament,John,5,7,"The sijk man answerde to hym, Lord, Y haue no man, that whanne the watir is moued, to putte me in to the cisterne; for the while Y come, anothir goith doun bifor me."
John 5.8 (Wycliffe),Wycliffe,New Testament,John,5,8,"Jhesus seith to hym, Rise vp, take thi bed, and go."
John 5.9 (Wycliffe),Wycliffe,New Testament,John,5,9,"And anoon the man was maad hool, and took vp his bed, and wente forth. And it was sabat in that dai."
John 5.10 (Wycliffe),Wycliffe,New Testament,John,5,10,"Therfor the Jewis seiden to him that was maad hool, It is sabat, it is not leueful to thee, to take awei thi bed."
John 5.11 (Wycliffe),Wycliffe,New Testament,John,5,11,"He answeride to hem, He that made me hool, seide to me, Take thi bed, and go."
John 5.12 (Wycliffe),Wycliffe,New Testament,John,5,12,"Therfor thei axiden him, What man is that, that seide to thee, Take vp thi bed, and go?"
John 5.13 (Wycliffe),Wycliffe,New Testament,John,5,13,"But he that was maad hool, wiste not who it was. And Jhesus bowide awei fro the puple, that was set in the place."
John 5.14 (Wycliffe),Wycliffe,New Testament,John,5,14,"Aftirward Jhesus foond hym in the temple, and seide to hym, Lo! thou art maad hool; now nyle thou do synne, lest any worse thing bifalle to thee."
John 5.15 (Wycliffe),Wycliffe,New Testament,John,5,15,"Thilke man wente, and telde to the Jewis, that it was Jhesu that made hym hool."
John 5.16 (Wycliffe),Wycliffe,New Testament,John,5,16,"Therfor the Jewis pursueden Jhesu, for he dide this thing in the sabat."
John 5.17 (Wycliffe),Wycliffe,New Testament,John,5,17,"And Jhesus answeride to hem, My fadir worchith til now, and Y worche."
John 5.18 (Wycliffe),Wycliffe,New Testament,John,5,18,"Therfor the Jewis souyten more to sle hym, for not oneli he brak the sabat, but he seide that God was his fadir, and made hym euene to God."
John 5.19 (Wycliffe),Wycliffe,New Testament,John,5,19,"Therfor Jhesus answerde, and seide to hem, Treuli, treuli, Y seye to you, the sone may not of hym silf do ony thing, but that thing that he seeth the fadir doynge; for what euere thingis he doith, the sone doith in lijk maner tho thingis."
John 5.20 (Wycliffe),Wycliffe,New Testament,John,5,20,"For the fadir loueth the sone, and schewith to hym alle thingis that he doith; and he schal schewe to hym grettere werkis than these, that ye wondren."
John 5.21 (Wycliffe),Wycliffe,New Testament,John,5,21,"For as the fadir reisith deed men, and quykeneth, so the sone quykeneth whom he wole."
John 5.22 (Wycliffe),Wycliffe,New Testament,John,5,22,"For nethir the fadir iugith ony man, but hath youun ech doom to the sone,"
John 5.23 (Wycliffe),Wycliffe,New Testament,John,5,23,"that alle men onoure the sone, as thei onouren the fadir. He that onourith not the sone, onourith not the fadir that sente hym."
John 5.24 (Wycliffe),Wycliffe,New Testament,John,5,24,"Treuli, treuli, Y seie to you, that he that herith my word, and bileueth to hym that sente me, hath euerlastynge lijf, and he cometh not in to doom, but passith fro deeth in to lijf."
John 5.25 (Wycliffe),Wycliffe,New Testament,John,5,25,"Treuli, treuli Y seie to you, for the our cometh, and now it is, whanne deed men schulen here the vois of Goddis sone, and thei that heren, schulen lyue."
John 5.26 (Wycliffe),Wycliffe,New Testament,John,5,26,"For as the fadir hath lijf in hym silf, so he yaf to the sone, to haue lijf in him silf;"
John 5.27 (Wycliffe),Wycliffe,New Testament,John,5,27,"and he yaf to hym power to make doom, for he is mannys sone."
John 5.28 (Wycliffe),Wycliffe,New Testament,John,5,28,"Nyle ye wondre this, for the our cometh, in which alle men that ben in birielis, schulen here the voice of Goddis sone."
John 5.29 (Wycliffe),Wycliffe,New Testament,John,5,29,"And thei that han do goode thingis, schulen go in to ayenrisyng of lijf; but thei that han done yuele thingis, in to ayenrisyng of doom."
John 5.30 (Wycliffe),Wycliffe,New Testament,John,5,30,"Y may no thing do of my silf, but as Y here, Y deme, and my doom is iust, for Y seke not my wille, but the wille of the fadir that sente me."
John 5.31 (Wycliffe),Wycliffe,New Testament,John,5,31,"If Y bere witnessing of my silf, my witnessyng is not trewe;"
John 5.32 (Wycliffe),Wycliffe,New Testament,John,5,32,"another is that berith witnessyng of me, and Y woot that his witnessyng is trewe, that he berith of me."
John 5.33 (Wycliffe),Wycliffe,New Testament,John,5,33,"Ye senten to Joon, and he bar witnessyng to treuthe."
John 5.34 (Wycliffe),Wycliffe,New Testament,John,5,34,"But Y take not witnessyng of man; but Y seie these thingis, that ye be saaf."
John 5.35 (Wycliffe),Wycliffe,New Testament,John,5,35,He was a lanterne brennynge and schynynge; but ye wolden glade at an our in his liyt.
John 5.36 (Wycliffe),Wycliffe,New Testament,John,5,36,"But Y haue more witnessyng than Joon, for the werkis that my fadir yaf to me to perfourme hem, thilke werkis that Y do beren witnessyng of me, that the fadir sente me."
John 5.37 (Wycliffe),Wycliffe,New Testament,John,5,37,"And the fadir that sente me, he bar witnessyng of me. Nether ye herden euere his vois, nether ye seien his licnesse."
John 5.38 (Wycliffe),Wycliffe,New Testament,John,5,38,"And ye han not his word dwellynge in you; for ye byleuen not to hym, whom he sente."
John 5.39 (Wycliffe),Wycliffe,New Testament,John,5,39,"Seke ye scripturis, in which ye gessen to haue euerlastynge lijf; and tho it ben, that beren witnessyng of me."
John 5.40 (Wycliffe),Wycliffe,New Testament,John,5,40,"And ye wolen not come to me, that ye haue lijf."
John 5.41 (Wycliffe),Wycliffe,New Testament,John,5,41,Y take not clerenesse of men;
John 5.42 (Wycliffe),Wycliffe,New Testament,John,5,42,"but Y haue knowun you, that ye han not the loue of God in you."
John 5.43 (Wycliffe),Wycliffe,New Testament,John,5,43,"Y cam in the name of my fadir, and ye token not me. If another come in his owne name, ye schulen resseyue hym."
John 5.44 (Wycliffe),Wycliffe,New Testament,John,5,44,"Hou moun ye bileue, that resseyuen glorie ech of othere, and ye seken not the glorie that is of God aloone?"
John 5.45 (Wycliffe),Wycliffe,New Testament,John,5,45,"Nyle ye gesse, that Y am to accuse you anentis the fadir; it is Moises that accusith you, in whom ye hopen."
John 5.46 (Wycliffe),Wycliffe,New Testament,John,5,46,"For if ye bileueden to Moises, perauenture ye schulden bileue also to me; for he wroot of me."
John 5.47 (Wycliffe),Wycliffe,New Testament,John,5,47,"But if ye bileuen not to hise lettris, hou schulen ye bileue to my wordis?"
John 6.1 (Wycliffe),Wycliffe,New Testament,John,6,1,"Aftir these thingis Jhesus wente ouere the see of Galilee, that is Tiberias."
John 6.2 (Wycliffe),Wycliffe,New Testament,John,6,2,"And a greet multitude suede hym; for thei sayn the tokenes, that he dide on hem that weren sijke."
John 6.3 (Wycliffe),Wycliffe,New Testament,John,6,3,"Therfor Jhesus wente in to an hil, and sat there with hise disciplis."
John 6.4 (Wycliffe),Wycliffe,New Testament,John,6,4,"And the paske was ful niy, a feeste dai of the Jewis."
John 6.5 (Wycliffe),Wycliffe,New Testament,John,6,5,"Therfor whanne Jhesus hadde lift vp hise iyen, and hadde seyn, that a greet multitude cam to hym, he seith to Filip, Wherof schulen we bie looues, that these men ete?"
John 6.6 (Wycliffe),Wycliffe,New Testament,John,6,6,"But he seide this thing, temptynge hym; for he wiste what he was to do."
John 6.7 (Wycliffe),Wycliffe,New Testament,John,6,7,"Filip answerde to hym, The looues of tweyn hundrid pans sufficen not to hem, that ech man take a litil what."
John 6.8 (Wycliffe),Wycliffe,New Testament,John,6,8,"Oon of hise disciplis, Andrew, the brothir of Symount Petre,"
John 6.9 (Wycliffe),Wycliffe,New Testament,John,6,9,"seith to him, A child is here, that hath fyue barli looues and twei fischis; but what ben these among so manye?"
John 6.10 (Wycliffe),Wycliffe,New Testament,John,6,10,"Therfor Jhesus seith, Make ye hem sitte to the mete. And there was myche hey in the place. And so men saten to the mete, as fyue thousynde in noumbre."
John 6.11 (Wycliffe),Wycliffe,New Testament,John,6,11,"And Jhesus took fyue looues, and whanne he hadde do thankyngis, he departide to men that saten to the mete, and also of the fischis, as myche as thei wolden."
John 6.12 (Wycliffe),Wycliffe,New Testament,John,6,12,"And whanne thei weren fillid, he seide to hise disciplis, Gadir ye the relifs that ben left, that thei perischen not."
John 6.13 (Wycliffe),Wycliffe,New Testament,John,6,13,"And so thei gadriden, and filliden twelue cofyns of relif of the fyue barli looues and twei fischis, that lefte to hem that hadden etun."
John 6.14 (Wycliffe),Wycliffe,New Testament,John,6,14,"Therfor tho men, whanne thei hadden seyn the signe that he hadde don, seiden, For this is verili the profete, that is to come in to the world."
John 6.15 (Wycliffe),Wycliffe,New Testament,John,6,15,"And whanne Jhesus hadde knowun, that thei weren to come to take hym, and make hym kyng, he fleiy aloone eft in to an hille."
John 6.16 (Wycliffe),Wycliffe,New Testament,John,6,16,"And whanne euentid was comun, his disciplis wenten doun to the see."
John 6.17 (Wycliffe),Wycliffe,New Testament,John,6,17,"And thei wenten vp in to a boot, and thei camen ouer the see in to Cafarnaum. And derknessis weren maad thanne, and Jhesus was not come to hem."
John 6.18 (Wycliffe),Wycliffe,New Testament,John,6,18,"And for a greet wynde blew, the see roos vp."
John 6.19 (Wycliffe),Wycliffe,New Testament,John,6,19,"Therfor whanne thei hadden rowid as fyue and twenti furlongis or thretti, thei seen Jhesus walkynge on the see, and to be neiy the boot; and thei dredden."
John 6.20 (Wycliffe),Wycliffe,New Testament,John,6,20,"And he seide to hem, Y am; nyle ye drede."
John 6.21 (Wycliffe),Wycliffe,New Testament,John,6,21,"Therfor thei wolden take hym in to the boot, and anoon the boot was at the loond, to which thei wenten."
John 6.22 (Wycliffe),Wycliffe,New Testament,John,6,22,"On the tother dai the puple, that stood ouer the see, say, that ther was noon other boot there but oon, and that Jhesu entride not with hise disciplis in to the boot, but hise disciplis aloone wenten."
John 6.23 (Wycliffe),Wycliffe,New Testament,John,6,23,"But othere bootis camen fro Tiberias bisidis the place, where thei hadden eetun breed, and diden thankyngis to God."
John 6.24 (Wycliffe),Wycliffe,New Testament,John,6,24,"Therfor whanne the puple hadde seyn, that Jhesu was not there, nether hise disciplis, thei wenten vp in to bootis, and camen to Cafarnaum, sekynge Jhesu."
John 6.25 (Wycliffe),Wycliffe,New Testament,John,6,25,"And whanne thei hadden foundun hym ouer the see, thei seiden to hym, Rabi, hou come thou hidur?"
John 6.26 (Wycliffe),Wycliffe,New Testament,John,6,26,"Jhesus answerde to hem, and seide, Treuli, treuli, Y seie to you, ye seken me, not for ye sayn the myraclis, but for ye eten of looues, and weren fillid."
John 6.27 (Wycliffe),Wycliffe,New Testament,John,6,27,"Worche ye not mete that perischith, but that dwellith in to euerlastynge lijf, which mete mannys sone schal yyue to you; for God the fadir hath markid hym."
John 6.28 (Wycliffe),Wycliffe,New Testament,John,6,28,"Therfor thei seiden to hym, What schulen we do, that we worche the werkis of God?"
John 6.29 (Wycliffe),Wycliffe,New Testament,John,6,29,"Jhesus answerde, and seide to hem, This is the werk of God, that ye bileue to hym, whom he sente."
John 6.30 (Wycliffe),Wycliffe,New Testament,John,6,30,"Therfor thei seiden to hym, What tokene thanne doist thou, that we seen, and bileue to thee? what worchist thou?"
John 6.31 (Wycliffe),Wycliffe,New Testament,John,6,31,"Oure fadris eeten manna in desert, as it is writun, He yaf to hem breed fro heuene to ete."
John 6.32 (Wycliffe),Wycliffe,New Testament,John,6,32,"Therfor Jhesus seith to hem, Treuli, treuli, Y seie to you, Moyses yaf you not breed fro heuene, but my fadir yyueth you veri breed fro heuene;"
John 6.33 (Wycliffe),Wycliffe,New Testament,John,6,33,"for it is very breed that cometh doun fro heuene, and yyueth lijf to the world."
John 6.34 (Wycliffe),Wycliffe,New Testament,John,6,34,"Therfor thei seiden to hym, Lord, euere yyue vs this breed."
John 6.35 (Wycliffe),Wycliffe,New Testament,John,6,35,"And Jhesus seide to hem, Y am breed of lijf; he that cometh to me, schal not hungur; he that bileueth in me, schal neuere thirste."
John 6.36 (Wycliffe),Wycliffe,New Testament,John,6,36,"But Y seid to you, that ye han seyn me, and ye bileueden not."
John 6.37 (Wycliffe),Wycliffe,New Testament,John,6,37,"Al thing, that the fadir yyueth to me, schal come to me; and Y schal not caste hym out, that cometh to me."
John 6.38 (Wycliffe),Wycliffe,New Testament,John,6,38,"For Y cam doun fro heuene, not that Y do my wille, but the wille of hym that sente me."
John 6.39 (Wycliffe),Wycliffe,New Testament,John,6,39,"And this is the wille of the fadir that sente me, that al thing that the fadir yaf me, Y leese not of it, but ayen reise it in the laste dai."
John 6.40 (Wycliffe),Wycliffe,New Testament,John,6,40,"And this is the wille of my fadir that sente me, that ech man that seeth the sone, and bileueth in hym, haue euerlastynge lijf; and Y schal ayen reyse hym in the laste dai."
John 6.41 (Wycliffe),Wycliffe,New Testament,John,6,41,"Therfor Jewis grutchiden of hym, for he hadde seid, Y am breed that cam doun fro heuene."
John 6.42 (Wycliffe),Wycliffe,New Testament,John,6,42,"And thei seiden, Whether this is not Jhesus, the sone of Joseph, whos fadir and modir we han knowun. Hou thanne seith this, That Y cam doun fro heuene?"
John 6.43 (Wycliffe),Wycliffe,New Testament,John,6,43,"Therfor Jhesus answerde, and seide to hem, Nyle ye grutche togidere."
John 6.44 (Wycliffe),Wycliffe,New Testament,John,6,44,"No man may come to me, but if the fadir that sente me, drawe hym; and Y schal ayen reise hym in the laste dai. It is writun in prophetis,"
John 6.45 (Wycliffe),Wycliffe,New Testament,John,6,45,"And alle men schulen be able for to be tauyt of God. Ech man that herde of the fadir, and hath lerned, cometh to me."
John 6.46 (Wycliffe),Wycliffe,New Testament,John,6,46,"Not for ony man hath sey the fadir, but this that is of God, hath sey the fadir."
John 6.47 (Wycliffe),Wycliffe,New Testament,John,6,47,"Sotheli, sotheli, Y seie to you, he that bileueth in me, hath euerlastynge lijf."
John 6.48 (Wycliffe),Wycliffe,New Testament,John,6,48,Y am breed of lijf.
John 6.49 (Wycliffe),Wycliffe,New Testament,John,6,49,"Youre fadris eeten manna in desert, and ben deed."
John 6.50 (Wycliffe),Wycliffe,New Testament,John,6,50,"This is breed comynge doun fro heuene, that if ony man ete therof, he die not."
John 6.51 (Wycliffe),Wycliffe,New Testament,John,6,51,"Y am lyuynge breed, that cam doun fro heuene."
John 6.52 (Wycliffe),Wycliffe,New Testament,John,6,52,"If ony man ete of this breed, he schal lyue withouten ende. And the breed that Y schal yyue, is my fleisch for the lijf of the world."
John 6.53 (Wycliffe),Wycliffe,New Testament,John,6,53,"Therfor the Jewis chidden togidere, and seiden, Hou may this yyue to vs his fleisch to ete?"
John 6.54 (Wycliffe),Wycliffe,New Testament,John,6,54,"Therfor Jhesus seith to hem, Treuli, treuli, Y seie to you, but ye eten the fleisch of mannus sone, and drenken his blood, ye schulen not haue lijf in you."
John 6.55 (Wycliffe),Wycliffe,New Testament,John,6,55,"He that etith my fleisch, and drynkith my blood, hath euerlastynge lijf, and Y schal ayen reise hym in the laste dai."
John 6.56 (Wycliffe),Wycliffe,New Testament,John,6,56,"For my fleisch is veri mete, and my blood is very drynk."
John 6.57 (Wycliffe),Wycliffe,New Testament,John,6,57,"He that etith my fleisch, and drynkith my blood, dwellith in me, and Y in hym."
John 6.58 (Wycliffe),Wycliffe,New Testament,John,6,58,"As my fadir lyuynge sente me, and Y lyue for the fadir, and he that etith me, he schal lyue for me."
John 6.59 (Wycliffe),Wycliffe,New Testament,John,6,59,"This is breed, that cam doun fro heuene. Not as youre fadris eten manna, and ben deed; he that etith this breed, schal lyue withouten ende."
John 6.60 (Wycliffe),Wycliffe,New Testament,John,6,60,"He seide these thingis in the synagoge, techynge in Cafarnaum."
John 6.61 (Wycliffe),Wycliffe,New Testament,John,6,61,"Therfor many of hise disciplis herynge, seiden, This word is hard, who may here it?"
John 6.62 (Wycliffe),Wycliffe,New Testament,John,6,62,"But Jhesus witynge at hym silf, that hise disciplis grutchiden of this thing, seide to hem, This thing sclaundrith you?"
John 6.63 (Wycliffe),Wycliffe,New Testament,John,6,63,"Therfor if ye seen mannus sone stiynge, where he was bifor?"
John 6.64 (Wycliffe),Wycliffe,New Testament,John,6,64,"It is the spirit that quykeneth, the fleisch profitith no thing; the wordis that Y haue spokun to you, ben spirit and lijf."
John 6.65 (Wycliffe),Wycliffe,New Testament,John,6,65,"But ther ben summe of you that bileuen not. For Jhesus wiste fro the bigynnynge, which weren bileuynge, and who was to bitraye hym."
John 6.66 (Wycliffe),Wycliffe,New Testament,John,6,66,"And he seide, Therfor Y seide to you, that no man may come to me, but it were youun to hym of my fadir."
John 6.67 (Wycliffe),Wycliffe,New Testament,John,6,67,"Fro this tyme many of hise disciplis wenten abak, and wenten not now with hym."
John 6.68 (Wycliffe),Wycliffe,New Testament,John,6,68,"Therfor Jhesus seide to the twelue, Whether ye wolen also go awei?"
John 6.69 (Wycliffe),Wycliffe,New Testament,John,6,69,"And Symount Petre answeride to hym, Lord, to whom schulen we gon? Thou hast wordis of euerlastynge lijf;"
John 6.70 (Wycliffe),Wycliffe,New Testament,John,6,70,"and we bileuen, and han knowun, that thou art Crist, the sone of God."
John 6.71 (Wycliffe),Wycliffe,New Testament,John,6,71,"Therfor Jhesus answerde to hem, Whether Y chees not you twelue, and oon of you is a feend? And he seide this of Judas of Symount Scarioth, for this was to bitraye hym, whanne he was oon of the twelue."
John 7.1 (Wycliffe),Wycliffe,New Testament,John,7,1,"Aftir these thingis Jhesus walkide in to Galilee, for he wolde not walke in to Judee, for the Jewis souyten to sle hym."
John 7.2 (Wycliffe),Wycliffe,New Testament,John,7,2,"And ther was neiy a feeste dai of the Jewis, Senofegia."
John 7.3 (Wycliffe),Wycliffe,New Testament,John,7,3,"And hise britheren seiden to hym, Passe fro hennus, and go in to Judee, that also thi disciplis seen thi werkis that thou doist;"
John 7.4 (Wycliffe),Wycliffe,New Testament,John,7,4,"for no man doith ony thing in hiddlis, and hym silf sekith to be opyn. If thou doist these thingis, schewe thi silf to the world."
John 7.5 (Wycliffe),Wycliffe,New Testament,John,7,5,For nether hise britheren bileueden in hym.
John 7.6 (Wycliffe),Wycliffe,New Testament,John,7,6,"Therfor Jhesus seith to hem, My tyme cam not yit, but youre tyme is euermore redi."
John 7.7 (Wycliffe),Wycliffe,New Testament,John,7,7,"The world may not hate you, sothely it hatith me; for Y bere witnessyng therof, that the werkis of it ben yuele."
John 7.8 (Wycliffe),Wycliffe,New Testament,John,7,8,"Go ye vp to this feeste dai, but Y schal not go vp to this feeste dai, for my tyme is not yit fulfillid."
John 7.9 (Wycliffe),Wycliffe,New Testament,John,7,9,"Whanne he hadde seid these thingis, he dwelte in Galilee."
John 7.10 (Wycliffe),Wycliffe,New Testament,John,7,10,"And aftir that hise britheren weren gon vp, thanne he yede vp to the feeste dai, not opynli, but as in priuyte."
John 7.11 (Wycliffe),Wycliffe,New Testament,John,7,11,"Therfor the Jewis souyten hym in the feeste dai, and seiden, Where is he?"
John 7.12 (Wycliffe),Wycliffe,New Testament,John,7,12,"And myche grutchyng was of hym among the puple. For summe seiden, That he is good; and othere seiden, Nai, but he disceyueth the puple;"
John 7.13 (Wycliffe),Wycliffe,New Testament,John,7,13,"netheles no man spak opynli of hym, for drede of the Jewis."
John 7.14 (Wycliffe),Wycliffe,New Testament,John,7,14,"But whanne the myddil feeste dai cam, Jhesus wente vp in to the temple, and tauyte."
John 7.15 (Wycliffe),Wycliffe,New Testament,John,7,15,"And the Jewis wondriden, and seiden, Hou can this man lettris, sithen he hath not lerned?"
John 7.16 (Wycliffe),Wycliffe,New Testament,John,7,16,"Jhesus answerde to hem, and seide, My doctryne is not myn, but his that sente me."
John 7.17 (Wycliffe),Wycliffe,New Testament,John,7,17,"If ony man wole do his wille, he schal knowe of the techyng, whethir it be of God, or Y speke of my silf."
John 7.18 (Wycliffe),Wycliffe,New Testament,John,7,18,"He that spekith of hym silf, sekith his owne glorie; but he that sekith the glorie of hym that sente hym, is sothefast, and vnriytwisnesse is not in hym."
John 7.19 (Wycliffe),Wycliffe,New Testament,John,7,19,"Whether Moises yaf not to you a lawe, and noon of you doith the lawe?"
John 7.20 (Wycliffe),Wycliffe,New Testament,John,7,20,"What seken ye to sle me? And the puple answerde, and seide, Thou hast a deuel; who sekith to sle thee?"
John 7.21 (Wycliffe),Wycliffe,New Testament,John,7,21,"Jhesus answerde, and seide to hem, Y haue don o werk, and alle ye wondren."
John 7.22 (Wycliffe),Wycliffe,New Testament,John,7,22,"Therfor Moises yaf to you circumcisioun; not for it is of Moyses, but of the fadris; and in the sabat ye circumciden a man."
John 7.23 (Wycliffe),Wycliffe,New Testament,John,7,23,"If a man take circumcicioun in the sabat, that the lawe of Moises be not brokun, han ye indignacioun to me, for Y made al a man hool in the sabat?"
John 7.24 (Wycliffe),Wycliffe,New Testament,John,7,24,"Nile ye deme aftir the face, but deme ye a riytful doom."
John 7.25 (Wycliffe),Wycliffe,New Testament,John,7,25,"Therfor summe of Jerusalem seiden, Whethir this is not he, whom the Jewis seken to sle?"
John 7.26 (Wycliffe),Wycliffe,New Testament,John,7,26,"and lo! he spekith opynli, and thei seien no thing to hym. Whether the princes knewen verili, that this is Crist?"
John 7.27 (Wycliffe),Wycliffe,New Testament,John,7,27,"But we knowun this man, of whennus he is; but whanne Crist schal come, no man woot of whennus he is."
John 7.28 (Wycliffe),Wycliffe,New Testament,John,7,28,"Therfor Jhesus criede in the temple techynge, and seide, Ye knowen me, and ye knowen of whennus Y am; and Y cam not of my silf, but he is trewe that sente me, whom ye knowen not."
John 7.29 (Wycliffe),Wycliffe,New Testament,John,7,29,"Y knowe hym, and if Y seie that Y knowe hym not, Y schal be lijk to you, a liere; but Y knowe hym, for of hym Y am, and he sente me."
John 7.30 (Wycliffe),Wycliffe,New Testament,John,7,30,"Therfor thei souyten to take hym, and no man sette on hym hoondis, for his our cam not yit."
John 7.31 (Wycliffe),Wycliffe,New Testament,John,7,31,"And many of the puple bileueden in hym, and seiden, Whanne Crist schal come, whether he schal do mo tokenes, than tho that this doith?"
John 7.32 (Wycliffe),Wycliffe,New Testament,John,7,32,"Farisees herden the puple musinge of hym these thingis; and the princis and Farisees senten mynystris, to take hym."
John 7.33 (Wycliffe),Wycliffe,New Testament,John,7,33,"Therfor Jhesus seide to hem, Yit a litil tyme Y am with you, and Y go to the fadir, that sente me."
John 7.34 (Wycliffe),Wycliffe,New Testament,John,7,34,"Ye schulen seke me, and ye schulen not fynde; and where Y am, ye may not come."
John 7.35 (Wycliffe),Wycliffe,New Testament,John,7,35,"Therfor the Jewis seiden to hem silf, Whidur schal this gon, for we schulen not fynde hym? whether he wole go in to the scateryng of hethene men, and wole teche the hethene?"
John 7.36 (Wycliffe),Wycliffe,New Testament,John,7,36,"What is this word, which he seide, Ye schulen seke me, and ye schulen not fynde; and where Y am, ye moun not come?"
John 7.37 (Wycliffe),Wycliffe,New Testament,John,7,37,"But in the laste dai of the greet feeste, Jhesus stood, and criede, and seide, If ony man thirstith, come he to me, and drynke."
John 7.38 (Wycliffe),Wycliffe,New Testament,John,7,38,"He that bileueth in me, as the scripture seith, Floodis of quyk watir schulen flowe fro his wombe."
John 7.39 (Wycliffe),Wycliffe,New Testament,John,7,39,"But he seide this thing of the Spirit, whom men that bileueden in hym schulden take; for the Spirit was not yit youun, for Jhesus was not yit glorified."
John 7.40 (Wycliffe),Wycliffe,New Testament,John,7,40,"Therfor of that cumpanye, whanne thei hadden herd these wordis of hym, thei seiden, This is verili a prophete."
John 7.41 (Wycliffe),Wycliffe,New Testament,John,7,41,"Othere seiden, This is Crist. But summe seiden, Whether Crist cometh fro Galilee?"
John 7.42 (Wycliffe),Wycliffe,New Testament,John,7,42,"Whether the scripture seith not, that of the seed of Dauid, and of the castel of Bethleem, where Dauid was, Crist cometh?"
John 7.43 (Wycliffe),Wycliffe,New Testament,John,7,43,Therfor discencioun was maad among the puple for hym.
John 7.44 (Wycliffe),Wycliffe,New Testament,John,7,44,"For summe of hem wolden haue take hym, but no man sette hondis on hym."
John 7.45 (Wycliffe),Wycliffe,New Testament,John,7,45,"Therfor the mynystris camen to bischopis and Farisees, and thei seiden to hem, Whi brouyten ye not hym?"
John 7.46 (Wycliffe),Wycliffe,New Testament,John,7,46,"The mynystris answeriden, Neuere man spak so, as this man spekith."
John 7.47 (Wycliffe),Wycliffe,New Testament,John,7,47,"Therfor the Farisees answeriden to hem, Whether ye ben disseyued also?"
John 7.48 (Wycliffe),Wycliffe,New Testament,John,7,48,whether ony of the pryncis or of the Farisees bileueden in hym?
John 7.49 (Wycliffe),Wycliffe,New Testament,John,7,49,"But this puple, that knowith not the lawe, ben cursid."
John 7.50 (Wycliffe),Wycliffe,New Testament,John,7,50,"Nychodeme seith to hem, he that cam to hym bi nyyt, that was oon of hem, Whethir oure lawe demith a man,"
John 7.51 (Wycliffe),Wycliffe,New Testament,John,7,51,"but it haue first herde of hym, and knowe what he doith?"
John 7.52 (Wycliffe),Wycliffe,New Testament,John,7,52,"Thei answeriden, and seiden to hym, Whether thou art a man of Galilee also? Seke thou scripturis, and se thou, that a prophete risith not of Galilee."
John 7.53 (Wycliffe),Wycliffe,New Testament,John,7,53,"And thei turneden ayen, ech in to his hous."
John 8.1 (Wycliffe),Wycliffe,New Testament,John,8,1,But Jhesus wente in to the mount of Olyuete.
John 8.2 (Wycliffe),Wycliffe,New Testament,John,8,2,"And eerli eft he cam in to the temple; and al the puple cam to hym; and he sat, and tauyte hem."
John 8.3 (Wycliffe),Wycliffe,New Testament,John,8,3,"And scribis and Fariseis bryngen a womman takun in auoutrye, and thei settiden hir in the myddil,"
John 8.4 (Wycliffe),Wycliffe,New Testament,John,8,4,"and seiden to hym, Maystir, this womman is now takun in auoutrie."
John 8.5 (Wycliffe),Wycliffe,New Testament,John,8,5,And in the lawe Moises comaundide vs to stoone suche; therfor what seist thou?
John 8.6 (Wycliffe),Wycliffe,New Testament,John,8,6,"And thei seiden this thing temptynge hym, that thei myyten accuse hym. And Jhesus bowide hym silf doun, and wroot with his fyngur in the erthe."
John 8.7 (Wycliffe),Wycliffe,New Testament,John,8,7,"And whanne thei abiden axynge hym, he reiside hym silf, and seide to hem, He of you that is without synne, first caste a stoon in to hir."
John 8.8 (Wycliffe),Wycliffe,New Testament,John,8,8,"And eft he bowide hym silf, and wroot in the erthe."
John 8.9 (Wycliffe),Wycliffe,New Testament,John,8,9,"And thei herynge these thingis, wenten awei oon aftir anothir, and thei bigunnen fro the eldre men; and Jhesus dwelte aloone, and the womman stondynge in the myddil."
John 8.10 (Wycliffe),Wycliffe,New Testament,John,8,10,"And Jhesus reiside hym silf, and seide to hir, Womman, where ben thei that accusiden thee? no man hath dampned thee."
John 8.11 (Wycliffe),Wycliffe,New Testament,John,8,11,"Sche seide, No man, Lord. Jhesus seide to hir, Nethir Y schal dampne thee; go thou, and now aftirward nyle thou synne more."
John 8.12 (Wycliffe),Wycliffe,New Testament,John,8,12,"Therfor eft Jhesus spak to hem, and seide, Y am the liyt of the world; he that sueth me, walkith not in derknessis, but schal haue the liyt of lijf."
John 8.13 (Wycliffe),Wycliffe,New Testament,John,8,13,"Therfor the Fariseis seiden, Thou berist witnessyng of thi silf; thi witnessyng is not trewe."
John 8.14 (Wycliffe),Wycliffe,New Testament,John,8,14,"Jhesus answerde, and seide to hem, And if Y bere witnessyng of my silf, my witnessyng is trewe; for Y woot fro whennus Y cam, and whidur Y go."
John 8.15 (Wycliffe),Wycliffe,New Testament,John,8,15,"But ye witen not fro whennus Y cam, ne whidur Y go. For ye demen aftir the fleisch, but Y deme no man;"
John 8.16 (Wycliffe),Wycliffe,New Testament,John,8,16,"and if Y deme, my doom is trewe, for Y am not aloone, but Y and the fadir that sente me."
John 8.17 (Wycliffe),Wycliffe,New Testament,John,8,17,"And in youre lawe it is writun, that the witnessyng of twei men is trewe."
John 8.18 (Wycliffe),Wycliffe,New Testament,John,8,18,"Y am, that bere witnessyng of my silf, and the fadir that sente me, berith witnessyng of me."
John 8.19 (Wycliffe),Wycliffe,New Testament,John,8,19,"Therfor thei seiden to hym, Where is thi fadir? Jhesus answeride, Nether ye knowen me, nethir ye knowen my fadir; if ye knewen me, perauenture ye schulden knowe also my fadir."
John 8.20 (Wycliffe),Wycliffe,New Testament,John,8,20,"Jhesus spak these wordis in the tresorie, techynge in the temple; and no man took hym, for his our cam not yit."
John 8.21 (Wycliffe),Wycliffe,New Testament,John,8,21,"Therfor eft Jhesus seide to hem, Lo! Y go, and ye schulen seke me, and ye schulen die in youre synne; whidur Y go, ye moun not come."
John 8.22 (Wycliffe),Wycliffe,New Testament,John,8,22,"Therfor the Jewis seiden, Whether he schal sle hym silf, for he seith, Whidur Y go, ye moun not come?"
John 8.23 (Wycliffe),Wycliffe,New Testament,John,8,23,"And he seide to hem, Ye ben of bynethe, Y am of aboue; ye ben of this world, Y am not of this world."
John 8.24 (Wycliffe),Wycliffe,New Testament,John,8,24,"Therfor Y seide to you, that ye schulen die in youre synnes; for if ye bileuen not that Y am, ye schulen die in youre synne."
John 8.25 (Wycliffe),Wycliffe,New Testament,John,8,25,"Therfor thei seiden to hym, Who art thou? Jhesus seide to hem, The bigynnyng, which also speke to you."
John 8.26 (Wycliffe),Wycliffe,New Testament,John,8,26,"Y haue many thingis to speke, and deme of you, but he that sente me is sothefast; and Y speke in the world these thingis, that Y herde of hym."
John 8.27 (Wycliffe),Wycliffe,New Testament,John,8,27,"And thei knewen not, that he clepide his fadir God."
John 8.28 (Wycliffe),Wycliffe,New Testament,John,8,28,"Therfor Jhesus seith to hem, Whanne ye han areisid mannus sone, thanne ye schulen knowe, that Y am, and of my silf Y do no thing; but as my fadir tauyte me, Y speke these thingis."
John 8.29 (Wycliffe),Wycliffe,New Testament,John,8,29,"And he that sente me is with me, and lefte me not aloone; for Y do euermore tho thingis, that ben plesynge to hym."
John 8.30 (Wycliffe),Wycliffe,New Testament,John,8,30,"Whanne he spak these thingis, manye bileueden in hym."
John 8.31 (Wycliffe),Wycliffe,New Testament,John,8,31,"Therfor Jhesus seide to the Jewis, that bileueden in hym, If ye dwellen in my word, verili ye schulen be my disciplis;"
John 8.32 (Wycliffe),Wycliffe,New Testament,John,8,32,"and ye schulen knowe the treuthe, and the treuthe schal make you fre."
John 8.33 (Wycliffe),Wycliffe,New Testament,John,8,33,"Therfor the Jewis answeriden to hym, We ben the seed of Abraham, and we serueden neuere to man; hou seist thou, That ye schulen be fre?"
John 8.34 (Wycliffe),Wycliffe,New Testament,John,8,34,"Jhesus answeride to hem, Treuli, treuli, Y seie to you, ech man that doith synne, is seruaunt of synne."
John 8.35 (Wycliffe),Wycliffe,New Testament,John,8,35,"And the seruaunt dwellith not in the hows with outen ende, but the sone dwellith with outen ende."
John 8.36 (Wycliffe),Wycliffe,New Testament,John,8,36,"Therfor if the sone make you fre, verili ye schulen be fre."
John 8.37 (Wycliffe),Wycliffe,New Testament,John,8,37,"Y woot that ye ben Abrahams sones, but ye seken to sle me, for my word takith not in you."
John 8.38 (Wycliffe),Wycliffe,New Testament,John,8,38,"Y speke tho thingis, that Y say at my fadir; and ye doen tho thingis, that ye sayn at youre fadir."
John 8.39 (Wycliffe),Wycliffe,New Testament,John,8,39,"Thei answerden, and seiden to hym, Abraham is oure fadir. Jhesus seith to hem, If ye ben the sones of Abraham, do ye the werkis of Abraham."
John 8.40 (Wycliffe),Wycliffe,New Testament,John,8,40,"But now ye seken to sle me, a man that haue spoken to you treuthe, that Y herde of God; Abraham dide not this thing."
John 8.41 (Wycliffe),Wycliffe,New Testament,John,8,41,"Ye doen the werkis of youre fadir. Therfor thei seiden to hym, We ben not borun of fornycacioun; we han o fadir, God."
John 8.42 (Wycliffe),Wycliffe,New Testament,John,8,42,"But Jhesus seith to hem, If God were youre fadir, sotheli ye schulden loue me; for Y passide forth of God, and cam; for nether Y cam of my silf, but he sente me."
John 8.43 (Wycliffe),Wycliffe,New Testament,John,8,43,Whi knowen ye not my speche? for ye moun not here my word.
John 8.44 (Wycliffe),Wycliffe,New Testament,John,8,44,"Ye ben of the fadir, the deuel, and ye wolen do the desyris of youre fadir. He was a mansleere fro the bigynnyng, and he stood not in treuthe; for treuthe is not in hym. Whanne he spekith lesyng, he spekith of his owne; for he is a liere, and fadir of it."
John 8.45 (Wycliffe),Wycliffe,New Testament,John,8,45,"But for Y seie treuthe, ye bileuen not to me."
John 8.46 (Wycliffe),Wycliffe,New Testament,John,8,46,"Who of you schal repreue me of synne? if Y sey treuthe, whi bileuen ye not to me?"
John 8.47 (Wycliffe),Wycliffe,New Testament,John,8,47,"He that is of God, herith the wordis of God; therfor ye heren not, for ye ben not of God."
John 8.48 (Wycliffe),Wycliffe,New Testament,John,8,48,"Therfor the Jewis answeriden, and seiden, Whether we seien not wel, that thou art a Samaritan, and hast a deuel?"
John 8.49 (Wycliffe),Wycliffe,New Testament,John,8,49,"Jhesus answerde, and seide, Y haue not a deuel, but Y onoure my fadir, and ye han vnhonourid me."
John 8.50 (Wycliffe),Wycliffe,New Testament,John,8,50,"For Y seke not my glorye; there is he, that sekith, and demeth."
John 8.51 (Wycliffe),Wycliffe,New Testament,John,8,51,"Treuli, treuli, Y seie to you, if ony man kepe my word, he schal not taste deth with outen ende."
John 8.52 (Wycliffe),Wycliffe,New Testament,John,8,52,"Therfor the Jewis seiden, Now we han knowun, that thou hast a deuel. Abraham is deed, and the prophetis, and thou seist, If ony man kepe my word, he schal not taste deth withouten ende."
John 8.53 (Wycliffe),Wycliffe,New Testament,John,8,53,"Whether thou art grettere than oure fader Abraham, that is deed, and the prophetis ben deed; whom makist thou thi silf?"
John 8.54 (Wycliffe),Wycliffe,New Testament,John,8,54,"Jhesus answeride, If Y glorifie my silf, my glorie is nouyt; my fadir, is that glorifieth me, whom ye seien, that he is youre God."
John 8.55 (Wycliffe),Wycliffe,New Testament,John,8,55,"And ye han not knowun hym, but Y haue knowun hym; and if Y seie that Y knowe hym not, Y schal be a liere lich to you; but Y knowe hym, and Y kepe his word."
John 8.56 (Wycliffe),Wycliffe,New Testament,John,8,56,"Abraham, youre fadir, gladide to se my dai; and he saiy, and ioyede."
John 8.57 (Wycliffe),Wycliffe,New Testament,John,8,57,"Thanne the Jewis seiden to hym, Thou hast not yit fifti yeer, and hast thou seien Abraham?"
John 8.58 (Wycliffe),Wycliffe,New Testament,John,8,58,"Therfor Jhesus seide to hem, Treuli, treuli, Y seie to you, bifor that Abraham schulde be, Y am."
John 8.59 (Wycliffe),Wycliffe,New Testament,John,8,59,"Therfor thei token stonys, to caste to hym; but Jhesus hidde hym, and wente out of the temple."
John 9.1 (Wycliffe),Wycliffe,New Testament,John,9,1,"And Jhesus passynge, seiy a man blynd fro the birthe."
John 9.2 (Wycliffe),Wycliffe,New Testament,John,9,2,"And hise disciplis axiden hym, Maistir, what synnede this man, or hise eldris, that he schulde be borun blynd?"
John 9.3 (Wycliffe),Wycliffe,New Testament,John,9,3,"Jhesus answeride, Nether this man synnede, nether hise eldris; but that the werkis of God be schewid in hym."
John 9.4 (Wycliffe),Wycliffe,New Testament,John,9,4,"It bihoueth me to worche the werkis of hym that sente me, as longe as the dai is; the nyyt schal come, whanne no man may worche."
John 9.5 (Wycliffe),Wycliffe,New Testament,John,9,5,"As longe as Y am in the world, Y am the liyt of the world."
John 9.6 (Wycliffe),Wycliffe,New Testament,John,9,6,"Whanne he hadde seid these thingis, he spette in to the erthe, and made cley of the spotil, and anoyntide the cley on hise iyen,"
John 9.7 (Wycliffe),Wycliffe,New Testament,John,9,7,"and seide to hym, Go, and be thou waisschun in the watir of Siloe, that is to seie, Sent. Thanne he wente, and waisschide, and cam seynge."
John 9.8 (Wycliffe),Wycliffe,New Testament,John,9,8,"And so neiyboris, and thei that hadden seyn him bifor, for he was a beggere, seiden, Whether this is not he, that sat, and beggide?"
John 9.9 (Wycliffe),Wycliffe,New Testament,John,9,9,"Othere men seiden, That this it is; othere men seyden, Nai, but he is lijc hym."
John 9.10 (Wycliffe),Wycliffe,New Testament,John,9,10,"But he seide, That Y am. Therfor thei seiden to hym, Hou ben thin iyen openyd?"
John 9.11 (Wycliffe),Wycliffe,New Testament,John,9,11,"He answerde, Thilke man, that is seid Jhesus, made clei, and anoyntide myn iyen, and seide to me, Go thou to the watre of Siloe, and wassche; and Y wente, and wasschide, and say."
John 9.12 (Wycliffe),Wycliffe,New Testament,John,9,12,"And thei seiden to hym, Where is he? He seide, Y woot not."
John 9.13 (Wycliffe),Wycliffe,New Testament,John,9,13,Thei leden hym that was blynd to the Farisees.
John 9.14 (Wycliffe),Wycliffe,New Testament,John,9,14,"And it was sabat, whanne Jhesus made cley, and openyde hise iyen."
John 9.15 (Wycliffe),Wycliffe,New Testament,John,9,15,"Eft the Farisees axiden hym, hou he hadde seyn. And he seide to hem, He leide to me cley on the iyen; and Y wasschide, and Y se."
John 9.16 (Wycliffe),Wycliffe,New Testament,John,9,16,"Therfor summe of the Fariseis seiden, This man is not of God, that kepith not the sabat. Othere men seiden, Hou may a synful man do these signes. And strijf was among hem."
John 9.17 (Wycliffe),Wycliffe,New Testament,John,9,17,"Therfor thei seien eftsoone to the blynd man, What seist thou of hym, that openyde thin iyen? And he seide, That he is a prophete."
John 9.18 (Wycliffe),Wycliffe,New Testament,John,9,18,"Therfor Jewis bileueden not of hym, that he was blynd, and hadde seyn, til thei clepiden his fadir and modir, that hadde seyn."
John 9.19 (Wycliffe),Wycliffe,New Testament,John,9,19,"And thei axiden hem, and seiden, Is this youre sone, which ye seien was borun blynd? hou thanne seeth he now?"
John 9.20 (Wycliffe),Wycliffe,New Testament,John,9,20,"His fadir and modir answeriden to hem, and seiden, We witen, that this is oure sone, and that he was borun blynd;"
John 9.21 (Wycliffe),Wycliffe,New Testament,John,9,21,"but hou he seeth now, we witen neuer, or who openyde hise iyen, we witen nere; axe ye hym, he hath age, speke he of hym silf."
John 9.22 (Wycliffe),Wycliffe,New Testament,John,9,22,"His fader and modir seiden these thingis, for thei dredden the Jewis; for thanne the Jewis hadden conspirid, that if ony man knoulechide hym Crist, he schulde be don out of the synagoge."
John 9.23 (Wycliffe),Wycliffe,New Testament,John,9,23,"Therfor his fadir and modir seiden, That he hath age, axe ye hym."
John 9.24 (Wycliffe),Wycliffe,New Testament,John,9,24,"Therfor eftsoone thei clepiden the man, that was blynd, and seiden to hym, Yyue thou glorie to God; we witen, that this man is a synnere."
John 9.25 (Wycliffe),Wycliffe,New Testament,John,9,25,"Thanne he seide, If he is a synnere, Y woot neuer; o thing Y woot, that whanne Y was blynd, now Y se."
John 9.26 (Wycliffe),Wycliffe,New Testament,John,9,26,"Therfor thei seiden to hym, What dide he to thee? hou openyde he thin iyen?"
John 9.27 (Wycliffe),Wycliffe,New Testament,John,9,27,"He answerde to hem, Y seide to you now, and ye herden; what wolen ye eftsoone here? whether ye wolen be maad hise discyplis?"
John 9.28 (Wycliffe),Wycliffe,New Testament,John,9,28,"Therfor thei cursiden hym, and seiden, Be thou his disciple; we ben disciplis of Moises."
John 9.29 (Wycliffe),Wycliffe,New Testament,John,9,29,"We witen, that God spak to Moises; but we knowen not this, of whennus he is."
John 9.30 (Wycliffe),Wycliffe,New Testament,John,9,30,"Thilke man answeride, and seide to hem, For in this is a wondurful thing, that ye witen not, of whennus he is, and he hath openyd myn iyen."
John 9.31 (Wycliffe),Wycliffe,New Testament,John,9,31,"And we witen, that God herith not synful men, but if ony man is worschypere of God, and doith his wille, he herith hym."
John 9.32 (Wycliffe),Wycliffe,New Testament,John,9,32,"Fro the world it is not herd, that ony man openyde the iyen of a blynd borun man; but this were of God,"
John 9.33 (Wycliffe),Wycliffe,New Testament,John,9,33,he myyt not do ony thing.
John 9.34 (Wycliffe),Wycliffe,New Testament,John,9,34,"Thei answeriden, and seiden to hym, Thou art al borun in synnes, and techist thou vs? And thei putten hym out."
John 9.35 (Wycliffe),Wycliffe,New Testament,John,9,35,"Jhesus herd, that thei hadden putte hym out; and whanne he hadde founde hym, he seide to hym, Bileuest thou in the sone of God?"
John 9.36 (Wycliffe),Wycliffe,New Testament,John,9,36,"He answerde, and seide, Lord, who is he, that Y bileue in hym?"
John 9.37 (Wycliffe),Wycliffe,New Testament,John,9,37,"And Jhesus seide to hym, And thou hast seyn him, and he it is, that spekith with thee."
John 9.38 (Wycliffe),Wycliffe,New Testament,John,9,38,"And he seide, Lord, Y byleue. And he felle doun, and worschipide hym."
John 9.39 (Wycliffe),Wycliffe,New Testament,John,9,39,"Therfore Jhesus seide to hym, Y cam in to this world, in to doom, that thei that seen not, see, and thei that seen, be maad blynde."
John 9.40 (Wycliffe),Wycliffe,New Testament,John,9,40,"And summe of the Faryseis herden, that weren with hym, and thei seiden to hym, Whether we ben blynde?"
John 9.41 (Wycliffe),Wycliffe,New Testament,John,9,41,"Jhesus seide to hem, If ye weren blynde, ye schulden not haue synne; but now ye seien, That we seen, youre synne dwellith stille."
John 10.1 (Wycliffe),Wycliffe,New Testament,John,10,1,"Treuli, treuli, Y seie to you, he that cometh not in by the dore in to the foold of scheep, but stieth bi another weie, is a nyyt theef and a dai theef."
John 10.2 (Wycliffe),Wycliffe,New Testament,John,10,2,"But he that entrith bi the dore, is the scheepherde of the scheep."
John 10.3 (Wycliffe),Wycliffe,New Testament,John,10,3,"To this the porter openeth, and the scheep heren his vois, and he clepith his owne scheep bi name, and ledith hem out."
John 10.4 (Wycliffe),Wycliffe,New Testament,John,10,4,"And whanne he hath don out his owne scheep, he goith bifor hem, and the scheep suen hym; for thei knowun his vois."
John 10.5 (Wycliffe),Wycliffe,New Testament,John,10,5,"But thei suen not an alien, but fleen from hym; for thei han not knowun the vois of aliens."
John 10.6 (Wycliffe),Wycliffe,New Testament,John,10,6,Jhesus seide to hem this prouerbe; but thei knewen not what he spak to hem.
John 10.7 (Wycliffe),Wycliffe,New Testament,John,10,7,"Therfor Jhesus seide to hem eftsoone, Treuli, treuli, Y seie to you, that Y am the dore of the scheep."
John 10.8 (Wycliffe),Wycliffe,New Testament,John,10,8,"As many as han come, weren nyyt theues and day theues, but the scheep herden not hem."
John 10.9 (Wycliffe),Wycliffe,New Testament,John,10,9,"Y am the dore. If ony man schal entre bi me, he schal be sauyd; and he schal go ynne, and schal go out, and he schal fynde lesewis."
John 10.10 (Wycliffe),Wycliffe,New Testament,John,10,10,"A nyyt theef cometh not, but that he stele, sle, and leese; and Y cam, that thei han lijf, and haue more plenteousli."
John 10.11 (Wycliffe),Wycliffe,New Testament,John,10,11,I am a good scheepherde; a good scheepherde yyueth his lijf for hise scheep.
John 10.12 (Wycliffe),Wycliffe,New Testament,John,10,12,"But an hirid hyne, and that is not the scheepherde, whos ben not the scheep his owne, seeth a wolf comynge, and he leeueth the scheep, and fleeth; and the wolf rauyschith, and disparplith the scheep."
John 10.13 (Wycliffe),Wycliffe,New Testament,John,10,13,"And the hirid hyne fleeth, for he is an hirid hyne, and it parteyneth not to hym of the scheep."
John 10.14 (Wycliffe),Wycliffe,New Testament,John,10,14,"Y am a good scheepherde, and Y knowe my scheep, and my scheep knowen me."
John 10.15 (Wycliffe),Wycliffe,New Testament,John,10,15,"As the fadir hath knowun me, Y knowe the fadir; and Y putte my lijf for my scheep."
John 10.16 (Wycliffe),Wycliffe,New Testament,John,10,16,"Y haue othere scheep, that ben not of this foolde, and it bihoueth me to brynge hem togidir, and thei schulen here my vois; and it schal be maad o foolde and o scheepherde."
John 10.17 (Wycliffe),Wycliffe,New Testament,John,10,17,"Therfor the fadir loueth me, for Y putte my lijf, that eftsoone Y take it."
John 10.18 (Wycliffe),Wycliffe,New Testament,John,10,18,"No man takith it fro me, but Y putte it of my silf. Y haue power to putte it, and Y haue power to take it ayen. This maundement Y haue takun of my fadir."
John 10.19 (Wycliffe),Wycliffe,New Testament,John,10,19,Eft dissencioun was maad among the Jewis for these wordis.
John 10.20 (Wycliffe),Wycliffe,New Testament,John,10,20,"And many of hem seiden, He hath a deuel, and maddith; what heren ye hym?"
John 10.21 (Wycliffe),Wycliffe,New Testament,John,10,21,"Othere men seiden, These wordis ben not of a man that hath a feend. Whether the deuel may opene the iyen of blynde men?"
John 10.22 (Wycliffe),Wycliffe,New Testament,John,10,22,"But the feestis of halewyng of the temple weren maad in Jerusalem, and it was wyntir."
John 10.23 (Wycliffe),Wycliffe,New Testament,John,10,23,"And Jhesus walkide in the temple, in the porche of Salomon."
John 10.24 (Wycliffe),Wycliffe,New Testament,John,10,24,"Therfor the Jewis camen aboute hym, and seiden to hym, Hou long takist thou awei oure soule? if thou art Crist, seie thou to vs opynli."
John 10.25 (Wycliffe),Wycliffe,New Testament,John,10,25,"Jhesus answerde to hem, Y speke to you, and ye bileuen not; the werkis that Y do in the name of my fadir, beren witnessyng of me."
John 10.26 (Wycliffe),Wycliffe,New Testament,John,10,26,"But ye bileuen not, for ye ben not of my scheep."
John 10.27 (Wycliffe),Wycliffe,New Testament,John,10,27,"My scheep heren my vois, and Y knowe hem, and thei suen me."
John 10.28 (Wycliffe),Wycliffe,New Testament,John,10,28,"And Y yyue to hem euerelastynge lijf, and thei schulen not perische with outen ende, and noon schal rauysche hem fro myn hoond."
John 10.29 (Wycliffe),Wycliffe,New Testament,John,10,29,"That thing that my fadir yaf to me, is more than alle thingis; and no man may rauysche fro my fadris hoond."
John 10.30 (Wycliffe),Wycliffe,New Testament,John,10,30,Y and the fadir ben oon.
John 10.31 (Wycliffe),Wycliffe,New Testament,John,10,31,"The Jewis token vp stoonys, to stoone hym."
John 10.32 (Wycliffe),Wycliffe,New Testament,John,10,32,"Jhesus answerde to hem, Y haue schewide to you many good werkis of my fadir, for which werk of hem stonen ye me?"
John 10.33 (Wycliffe),Wycliffe,New Testament,John,10,33,"The Jewis answerden to hym, We stoonen thee not of good werk, but of blasfemye, and for thou, sithen thou art a man, makist thi silf God."
John 10.34 (Wycliffe),Wycliffe,New Testament,John,10,34,"Jhesus answerde to hem, Whether it is not writun in youre lawe, That Y seide, Ye ben goddis?"
John 10.35 (Wycliffe),Wycliffe,New Testament,John,10,35,"Yf he seide that thei weren goddis, to whiche the word of God was maad, and scripture may not be vndon,"
John 10.36 (Wycliffe),Wycliffe,New Testament,John,10,36,"thilke that the fadir hath halewid, and hath sent in to the world, ye seien, That thou blasfemest, for Y seide, Y am Goddis sone?"
John 10.37 (Wycliffe),Wycliffe,New Testament,John,10,37,"Yf Y do not the werkis of my fadir, nyle ye bileue to me;"
John 10.38 (Wycliffe),Wycliffe,New Testament,John,10,38,"but if Y do, thouy ye wolen not bileue to me, bileue ye to the werkis; that ye knowe and bileue, that the fadir is in me, and Y in the fadir."
John 10.39 (Wycliffe),Wycliffe,New Testament,John,10,39,"Therfor thei souyten to take hym, and he wente out of her hondis."
John 10.40 (Wycliffe),Wycliffe,New Testament,John,10,40,"And he wente eftsoone ouer Jordan, in to that place where Joon was firste baptisynge, and he dwelte there."
John 10.41 (Wycliffe),Wycliffe,New Testament,John,10,41,"And manye camen to hym, and seiden, For Joon dide no myracle;"
John 10.42 (Wycliffe),Wycliffe,New Testament,John,10,42,"and alle thingis what euer Joon seide of this, weren sothe. And many bileueden in hym."
John 11.1 (Wycliffe),Wycliffe,New Testament,John,11,1,"And ther was a sijk man, Lazarus of Bethanye, of the castel of Marie and Martha, hise sistris."
John 11.2 (Wycliffe),Wycliffe,New Testament,John,11,2,"And it was Marye, which anoyntide the Lord with oynement, and wipte hise feet with hir heeris, whos brother Lazarus was sijk."
John 11.3 (Wycliffe),Wycliffe,New Testament,John,11,3,"Therfor hise sistris senten to hym, and seide, Lord, lo! he whom thou louest, is sijk."
John 11.4 (Wycliffe),Wycliffe,New Testament,John,11,4,"And Jhesus herde, and seide to hem, This syknesse is not to the deth, but for the glorie of God, that mannus sone be glorified bi hym."
John 11.5 (Wycliffe),Wycliffe,New Testament,John,11,5,"And Jhesus louyde Martha, and hir sistir Marie, and Lazarus."
John 11.6 (Wycliffe),Wycliffe,New Testament,John,11,6,"Therfor whanne Jhesus herde, that he was sijk, thanne he dwellide in the same place twei daies."
John 11.7 (Wycliffe),Wycliffe,New Testament,John,11,7,"And after these thingis he seide to hise disciplis, Go we eft in to Judee."
John 11.8 (Wycliffe),Wycliffe,New Testament,John,11,8,"The disciplis seien to hym, Maister, now the Jewis souyten for to stoone thee, and eft goist thou thidir?"
John 11.9 (Wycliffe),Wycliffe,New Testament,John,11,9,"Jhesus answerde, Whether ther ben not twelue ouris of the dai? If ony man wandre in the dai, he hirtith not, for he seeth the liyt of this world."
John 11.10 (Wycliffe),Wycliffe,New Testament,John,11,10,"But if he wandre in the niyt, he stomblith, for liyt is not in him."
John 11.11 (Wycliffe),Wycliffe,New Testament,John,11,11,"He seith these thingis, and aftir these thingis he seith to hem, Lazarus, oure freend, slepith, but Y go to reise hym fro sleep."
John 11.12 (Wycliffe),Wycliffe,New Testament,John,11,12,"Therfor hise disciplis seiden, Lord, if he slepith, he schal be saaf."
John 11.13 (Wycliffe),Wycliffe,New Testament,John,11,13,"But Jhesus hadde seid of his deth; but thei gessiden, that he seide of slepyng of sleep."
John 11.14 (Wycliffe),Wycliffe,New Testament,John,11,14,"Thanne therfor Jhesus seide to hem opynli, Lazarus is deed;"
John 11.15 (Wycliffe),Wycliffe,New Testament,John,11,15,"and Y haue ioye for you, that ye bileue, for Y was not there; but go we to hym."
John 11.16 (Wycliffe),Wycliffe,New Testament,John,11,16,"Therfor Thomas, that is seid Didymus, seide to euen disciplis, Go we also, that we dien with hym."
John 11.17 (Wycliffe),Wycliffe,New Testament,John,11,17,"And so Jhesus cam, and foond hym hauynge thanne foure daies in the graue."
John 11.18 (Wycliffe),Wycliffe,New Testament,John,11,18,"And Bethany was bisidis Jerusalem, as it were fiftene furlongis."
John 11.19 (Wycliffe),Wycliffe,New Testament,John,11,19,"And many of the Jewis camen to Mary and Martha, to coumforte hem of her brothir."
John 11.20 (Wycliffe),Wycliffe,New Testament,John,11,20,"Therfor as Martha herde, that Jhesu cam, sche ran to hym; but Mary sat at home."
John 11.21 (Wycliffe),Wycliffe,New Testament,John,11,21,"Therfor Martha seide to Jhesu, Lord, if thou haddist be here, my brother hadde not be deed."
John 11.22 (Wycliffe),Wycliffe,New Testament,John,11,22,"But now Y woot, that what euere thingis thou schalt axe of God, God schal yyue to thee."
John 11.23 (Wycliffe),Wycliffe,New Testament,John,11,23,"Jhesus seith to hir, Thi brother schal rise ayen."
John 11.24 (Wycliffe),Wycliffe,New Testament,John,11,24,"Martha seith to hym, Y woot, that he schal rise ayen in the ayen risyng in the laste dai."
John 11.25 (Wycliffe),Wycliffe,New Testament,John,11,25,"Jhesus seith to hir, Y am ayen risyng and lijf; he that bileueth in me, yhe, thouy he be deed,"
John 11.26 (Wycliffe),Wycliffe,New Testament,John,11,26,"he schal lyue; and ech that lyueth, and bileueth in me, schal not die with outen ende. Bileuest thou this thing?"
John 11.27 (Wycliffe),Wycliffe,New Testament,John,11,27,"Sche seith to hym, Yhe, Lord, Y haue bileued, that thou art Crist, the sone of the lyuynge God, that hast come in to this world."
John 11.28 (Wycliffe),Wycliffe,New Testament,John,11,28,"And whanne sche hadde seid this thing, sche wente, and clepide Marie, hir sistir, in silence, and seide, The maister cometh, and clepith thee."
John 11.29 (Wycliffe),Wycliffe,New Testament,John,11,29,"Sche, as sche herd, aroos anoon, and cam to hym."
John 11.30 (Wycliffe),Wycliffe,New Testament,John,11,30,"And Jhesus cam not yit in to the castel, but he was yit in that place, where Martha hadde comun ayens hym."
John 11.31 (Wycliffe),Wycliffe,New Testament,John,11,31,"Therfor the Jewis that weren with hir in the hous, and coumfortiden hir, whanne thei sayn Marie, that sche roos swithe, and wente out, thei sueden hir, and seiden, For sche goith to the graue, to wepe there."
John 11.32 (Wycliffe),Wycliffe,New Testament,John,11,32,"But whanne Marie was comun where Jhesus was, sche seynge hym felde doun to his feet, and seide to hym, Lord, if thou haddist be here, my brother hadde not be deed."
John 11.33 (Wycliffe),Wycliffe,New Testament,John,11,33,"And therfor whanne Jhesu saiy hir wepyng, and the Jewis wepynge that weren with hir, he made noise in spirit, and troblide hym silf,"
John 11.34 (Wycliffe),Wycliffe,New Testament,John,11,34,"and seide, Where han ye leid hym? Thei seien to hym, Lord, come, and se."
John 11.35 (Wycliffe),Wycliffe,New Testament,John,11,35,And Jhesus wepte.
John 11.36 (Wycliffe),Wycliffe,New Testament,John,11,36,"Therfor the Jewis seiden, Lo! hou he louede hym."
John 11.37 (Wycliffe),Wycliffe,New Testament,John,11,37,"And summe of hem seiden, Whethir this man that openyde the iyen of the borun blynde man, myyte not make that this schulde not die?"
John 11.38 (Wycliffe),Wycliffe,New Testament,John,11,38,"Therfor Jhesus eft makynge noise in hym silf, cam to the graue. And there was a denne, and a stoon was leid theronne."
John 11.39 (Wycliffe),Wycliffe,New Testament,John,11,39,"And Jhesus seith, Take ye awey the stoon. Martha, the sistir of hym that was deed, seith to hym, Lord, he stynkith now, for he hath leye foure daies."
John 11.40 (Wycliffe),Wycliffe,New Testament,John,11,40,"Jhesus seith to hir, Haue Y not seid to thee, that if thou bileuest, thou schalt se the glorie of God?"
John 11.41 (Wycliffe),Wycliffe,New Testament,John,11,41,"Therfor thei token awei the stoon. And Jhesus lifte vp hise iyen, and seide, Fadir, Y do thankyngis to thee, for thou hast herd me; and Y wiste,"
John 11.42 (Wycliffe),Wycliffe,New Testament,John,11,42,"that thou euermore herist me, but for the puple that stondith aboute, Y seide, that thei bileue, that thou hast sent me."
John 11.43 (Wycliffe),Wycliffe,New Testament,John,11,43,"Whanne he hadde seid these thingis, he criede with a greet vois, Lazarus, come thou forth."
John 11.44 (Wycliffe),Wycliffe,New Testament,John,11,44,"And anoon he that was deed, cam out, boundun the hondis and feet with boondis, and his face boundun with a sudarie. And Jhesus seith to hem, Vnbynde ye hym, and suffre ye hym to go forth."
John 11.45 (Wycliffe),Wycliffe,New Testament,John,11,45,"Therfor many of the Jewis that camen to Marie and Martha, and seyn what thingis Jhesus dide, bileueden in hym."
John 11.46 (Wycliffe),Wycliffe,New Testament,John,11,46,"But summe of hem wente to the Farisees, and seiden to hem, what thingis Jhesus hadde don."
John 11.47 (Wycliffe),Wycliffe,New Testament,John,11,47,"Therfor the bischopis and the Farisees gadriden a counsel ayens Jhesu, and seiden, What do we? for this man doith many myraclis."
John 11.48 (Wycliffe),Wycliffe,New Testament,John,11,48,"If we leeue hym thus, alle men schulen bileue in hym; and Romayns schulen come, and schulen take our place and oure folk."
John 11.49 (Wycliffe),Wycliffe,New Testament,John,11,49,"But oon of hem, Cayfas bi name, whanne he was bischop of that yeer, seide to hem,"
John 11.50 (Wycliffe),Wycliffe,New Testament,John,11,50,"Ye witen nothing, ne thenken, that it spedith to you, that o man die for the puple, and that al the folc perische not."
John 11.51 (Wycliffe),Wycliffe,New Testament,John,11,51,"But he seide not this thing of hym silf, but whanne he was bischop of that yeer, he prophesiede, that Jhesu was to die for the folc,"
John 11.52 (Wycliffe),Wycliffe,New Testament,John,11,52,"and not oneli for the folc, but that he schulde gadere in to oon the sones of God that weren scaterid."
John 11.53 (Wycliffe),Wycliffe,New Testament,John,11,53,Therfor fro that day thei souyten for to sle hym.
John 11.54 (Wycliffe),Wycliffe,New Testament,John,11,54,"Therfor Jhesus walkide not thanne opynli among the Jewis; but he wente in to a cuntre bisidis desert, in to a citee, that is seid Effren, and there he dwellide with hise disciplis."
John 11.55 (Wycliffe),Wycliffe,New Testament,John,11,55,"And the pask of the Jewis was niy, and many of the cuntrey wenten vp to Jerusalem bifor the pask, to halewe hem silf."
John 11.56 (Wycliffe),Wycliffe,New Testament,John,11,56,"Therfor thei souyten Jhesu, and spaken togidere, stondynge in the temple, What gessen ye, for he cometh not to the feeste day?"
John 11.57 (Wycliffe),Wycliffe,New Testament,John,11,57,"For the bischopis and Farisees hadden youun a maundement, that if ony man knowe where he is, that he schewe, that thei take hym."
John 12.1 (Wycliffe),Wycliffe,New Testament,John,12,1,"Therfor Jhesus bifor sixe daies of pask cam to Bethanye, where Lazarus hadde be deed, whom Jhesus reiside."
John 12.2 (Wycliffe),Wycliffe,New Testament,John,12,2,"And thei maden to hym a soopere there, and Martha mynystride to hym; and Lazarus was oon of men that saten at the mete with hym."
John 12.3 (Wycliffe),Wycliffe,New Testament,John,12,3,"Therfor Marie took a pound of oynement of trewe narde precious, and anoyntide the feet of Jhesu, and wipte hise feet with hir heeris; and the hous was fulfillid of the sauour of the oynement."
John 12.4 (Wycliffe),Wycliffe,New Testament,John,12,4,"Therfor Judas Scarioth, oon of hise disciplis, that was to bitraye hym,"
John 12.5 (Wycliffe),Wycliffe,New Testament,John,12,5,"seide, Whi is not this oynement seeld for thre hundrid pens, and is youun to nedi men?"
John 12.6 (Wycliffe),Wycliffe,New Testament,John,12,6,"But he seide this thing, not for it perteynede to hym of nedi men, but for he was a theef, and he hadde the pursis, and bar tho thingis that weren sent."
John 12.7 (Wycliffe),Wycliffe,New Testament,John,12,7,"Therfor Jhesus seide, Suffre ye hir, that in to the day of my biriyng sche kepe that;"
John 12.8 (Wycliffe),Wycliffe,New Testament,John,12,8,"for ye schulen euermore haue pore men with you, but ye schulen not euermore haue me."
John 12.9 (Wycliffe),Wycliffe,New Testament,John,12,9,"Therfore myche puple of Jewis knew, that Jhesus was there; and thei camen, not oonli for Jhesu, but to se Lazarus, whom he hadde reisid fro deth."
John 12.10 (Wycliffe),Wycliffe,New Testament,John,12,10,"But the princis of prestis thouyten to sle Lazarus,"
John 12.11 (Wycliffe),Wycliffe,New Testament,John,12,11,"for manye of the Jewis wenten awei for him, and bileueden in Jhesu."
John 12.12 (Wycliffe),Wycliffe,New Testament,John,12,12,"But on the morew a myche puple, that cam togidere to the feeste dai, whanne thei hadden herd, that Jhesus cam to Jerusalem,"
John 12.13 (Wycliffe),Wycliffe,New Testament,John,12,13,"token braunchis of palmes, and camen forth ayens hym, and crieden, Osanna, blessid is the kyng of Israel, that cometh in the name of the Lord."
John 12.14 (Wycliffe),Wycliffe,New Testament,John,12,14,"And Jhesus foond a yonge asse, and sat on hym,"
John 12.15 (Wycliffe),Wycliffe,New Testament,John,12,15,"as it is writun, The douytir of Syon, nyle thou drede; lo! thi kyng cometh, sittynge on an asse fole."
John 12.16 (Wycliffe),Wycliffe,New Testament,John,12,16,"Hise disciplis knewen not first these thingis, but whanne Jhesus was glorified, thanne thei hadden mynde, for these thingis weren writun of hym, and these thingis thei diden to hym."
John 12.17 (Wycliffe),Wycliffe,New Testament,John,12,17,"Therfor the puple bar witnessyng, that was with hym, whanne he clepide Lazarus fro the graue, and reiside hym fro deth."
John 12.18 (Wycliffe),Wycliffe,New Testament,John,12,18,"And therfor the puple cam, and mette with hym, for thei herden that he hadde don this signe."
John 12.19 (Wycliffe),Wycliffe,New Testament,John,12,19,"Therfor the Farisees seiden to hem silf, Ye seen, that we profiten no thing; lo! al the world wente aftir hym."
John 12.20 (Wycliffe),Wycliffe,New Testament,John,12,20,"And there weren summe hethene men, of hem that hadden come vp to worschipe in the feeste dai."
John 12.21 (Wycliffe),Wycliffe,New Testament,John,12,21,"And these camen to Filip, that was of Bethsaida of Galilee, and preieden hym, and seiden, Sire, we wolen se Jhesu."
John 12.22 (Wycliffe),Wycliffe,New Testament,John,12,22,"Filip cometh, and seith to Andrew; eft Andrew and Filip seiden to Jhesu."
John 12.23 (Wycliffe),Wycliffe,New Testament,John,12,23,"And Jhesus answerde to hem, and seide, The our cometh, that mannus sone be clarified."
John 12.24 (Wycliffe),Wycliffe,New Testament,John,12,24,"Treuli, treuli, Y seie to you, but a corn of whete falle in to the erthe, and be deed, it dwellith aloone;"
John 12.25 (Wycliffe),Wycliffe,New Testament,John,12,25,"but if it be deed, it bryngith myche fruyt. He that loueth his lijf, schal leese it; and he that hatith his lijf in this world, kepith it in to euerlastynge lijf."
John 12.26 (Wycliffe),Wycliffe,New Testament,John,12,26,"If ony man serue me, sue he me; and where Y am, there my mynystre schal be. If ony man serue me, my fadir schal worschipe hym."
John 12.27 (Wycliffe),Wycliffe,New Testament,John,12,27,"Now my soule is troublid, and what schal Y seie? Fadir, saue me fro this our; but therfor Y cam in to this our;"
John 12.28 (Wycliffe),Wycliffe,New Testament,John,12,28,"fadir, clarifie thi name. And a vois cam fro heuene, and seide, And Y haue clarified, and eft Y schal clarifie."
John 12.29 (Wycliffe),Wycliffe,New Testament,John,12,29,"Therfor the puple that stood, and herde, seide, that thundur was maad; othere men seide, an aungel spak to hym."
John 12.30 (Wycliffe),Wycliffe,New Testament,John,12,30,"Jhesus answerde, and seide, This vois cam not for me, but for you."
John 12.31 (Wycliffe),Wycliffe,New Testament,John,12,31,"Now is the doom of the world, now the prince of this world schal be cast out."
John 12.32 (Wycliffe),Wycliffe,New Testament,John,12,32,"And if Y schal be enhaunsid fro the erthe, Y schal drawe alle thingis to my silf."
John 12.33 (Wycliffe),Wycliffe,New Testament,John,12,33,"And he seide this thing, signifiynge bi what deth he was to die."
John 12.34 (Wycliffe),Wycliffe,New Testament,John,12,34,"And the puple answeride to hym, We han herd of the lawe, that Crist dwellith with outen ende; and hou seist thou, It bihoueth mannys sone to be arerid?"
John 12.35 (Wycliffe),Wycliffe,New Testament,John,12,35,"Who is this mannus sone? And thanne Jhesus seith to hem, Yit a litil liyt is in you; walke ye, the while ye han liyt, that derknessis catche you not; he that wandrith in derknessis, woot nere whidur he goith."
John 12.36 (Wycliffe),Wycliffe,New Testament,John,12,36,"While ye han liyt, bileue ye in liyt, that ye be the children of liyt. Jhesus spak these thingis, and wente, and hidde hym fro hem."
John 12.37 (Wycliffe),Wycliffe,New Testament,John,12,37,"And whanne he hadde don so many myraclis bifor hem, thei bileueden not in to hym;"
John 12.38 (Wycliffe),Wycliffe,New Testament,John,12,38,"that the word of Ysaie, the prophete, schulde be fulfillid, which he seide, Lord, who bileuede to oure heryng, and to whom is the arm of the Lord schewid?"
John 12.39 (Wycliffe),Wycliffe,New Testament,John,12,39,"Therfor thei myyten not bileue, for eft Ysaye seide,"
John 12.40 (Wycliffe),Wycliffe,New Testament,John,12,40,"He hath blyndid her iyen, and he hath maad hard the herte of hem, that thei se not with iyen, and vndurstonde with herte; and that thei be conuertid, and Y heele hem."
John 12.41 (Wycliffe),Wycliffe,New Testament,John,12,41,"Ysaye seide these thingis, whanne he say the glorie of hym, and spak of hym."
John 12.42 (Wycliffe),Wycliffe,New Testament,John,12,42,"Netheles of the pryncis manye bileueden in hym, but for the Farisees thei knowlechiden not, that thei schulden not be put out of the synagoge;"
John 12.43 (Wycliffe),Wycliffe,New Testament,John,12,43,"for thei loueden the glorie of men, more than the glorie of God."
John 12.44 (Wycliffe),Wycliffe,New Testament,John,12,44,"And Jhesus criede, and seide, He that bileueth in me, bileueth not in me, but in hym that sente me."
John 12.45 (Wycliffe),Wycliffe,New Testament,John,12,45,"He that seeth me, seeth hym that sente me."
John 12.46 (Wycliffe),Wycliffe,New Testament,John,12,46,"Y liyt cam in to the world, that ech that bileueth in me, dwelle not in derknessis."
John 12.47 (Wycliffe),Wycliffe,New Testament,John,12,47,"And if ony man herith my words, and kepith hem, Y deme hym not; for Y cam not, that Y deme the world, but that Y make the world saaf."
John 12.48 (Wycliffe),Wycliffe,New Testament,John,12,48,"He that dispisith me, and takith not my wordis, hath hym that schal iuge hym; thilke word that Y haue spokun, schal deme hym in the last dai."
John 12.49 (Wycliffe),Wycliffe,New Testament,John,12,49,"For Y haue not spokun of my silf, but thilke fadir that sente me, yaf to me a maundement, what Y schal seie, and what Y schal speke."
John 12.50 (Wycliffe),Wycliffe,New Testament,John,12,50,"And Y woot, that his maundement is euerlastynge lijf; therfor tho thingis that Y speke, as the fadir seide to me, so Y speke."
John 13.1 (Wycliffe),Wycliffe,New Testament,John,13,1,"Bifor the feeste dai of pask Jhesus witynge, that his our is comun, that he passe fro this world to the fadir, whanne he hadde loued hise that weren in the world, in to the ende he louede hem."
John 13.2 (Wycliffe),Wycliffe,New Testament,John,13,2,"And whanne the souper was maad, whanne the deuel hadde put than in to the herte, that Judas of Symount Scarioth schulde bitraye hym,"
John 13.3 (Wycliffe),Wycliffe,New Testament,John,13,3,"he witynge that the fadir yaf alle thingis to hym in to hise hoondis, and that he wente out fro God,"
John 13.4 (Wycliffe),Wycliffe,New Testament,John,13,4,"and goith to God, he risith fro the souper, and doith of hise clothis; and whanne he hadde takun a lynun cloth, he girde hym."
John 13.5 (Wycliffe),Wycliffe,New Testament,John,13,5,"And aftirward he putte watir in to a basyn, and biganne to waische the disciplis feet, and to wipe with the lynnen cloth, with which he was gird."
John 13.6 (Wycliffe),Wycliffe,New Testament,John,13,6,"And so he cam to Symount Petre, and Petre seith to hym, Lord, waischist thou my feet?"
John 13.7 (Wycliffe),Wycliffe,New Testament,John,13,7,"Jhesus answerde, and seide to hym, What Y do, thou wost not now; but thou schalt wite aftirward."
John 13.8 (Wycliffe),Wycliffe,New Testament,John,13,8,"Petre seith to hym, Thou schalt neuere waische my feet. Jhesus answeride to hym, If Y schal not waische thee, thou schalt not haue part with me."
John 13.9 (Wycliffe),Wycliffe,New Testament,John,13,9,"Symount Petre seith to hym, Lord, not oneli my feet, but bothe the hoondis and the heed."
John 13.10 (Wycliffe),Wycliffe,New Testament,John,13,10,"Jhesus seide to hym, He that is waischun, hath no nede but that he waische the feet, but he is al clene; and ye ben clene, but not alle."
John 13.11 (Wycliffe),Wycliffe,New Testament,John,13,11,"For he wiste, who was he that schulde bitraye hym; therfor he seide, Ye ben not alle clene."
John 13.12 (Wycliffe),Wycliffe,New Testament,John,13,12,"And so aftir that he hadde waischun the feet of hem, he took hise clothis; and whanne he was set to mete ayen, eft he seide to hem, Ye witen what Y haue don to you."
John 13.13 (Wycliffe),Wycliffe,New Testament,John,13,13,"Ye clepen me maistir and lord, and ye seien wel; for Y am."
John 13.14 (Wycliffe),Wycliffe,New Testament,John,13,14,"Therfor if Y, lord and maistir, haue waischun youre feet, and ye schulen waische oon anothers feet;"
John 13.15 (Wycliffe),Wycliffe,New Testament,John,13,15,"for Y haue youun ensaumple to you, that as I haue do to you, so do ye."
John 13.16 (Wycliffe),Wycliffe,New Testament,John,13,16,"Treuli, treuli, Y seie to you, the seruaunt is not grettere than his lord, nether an apostle is grettere than he that sente hym."
John 13.17 (Wycliffe),Wycliffe,New Testament,John,13,17,"If ye witen these thingis, ye schulen be blessid, if ye doen hem."
John 13.18 (Wycliffe),Wycliffe,New Testament,John,13,18,"Y seie not of alle you, Y woot whiche Y haue chosun; but that the scripture be fulfillid, He that etith my breed, schal reise his heele ayens me."
John 13.19 (Wycliffe),Wycliffe,New Testament,John,13,19,"Treuly, Y seie to you bifor it be don, that whanne it is don, ye bileue that Y am."
John 13.20 (Wycliffe),Wycliffe,New Testament,John,13,20,"Treuli, treuli, Y seie to you, he that takith whom euere Y schal sende, resseyueth me; and he that resseyueth me, resseyueth hym that sente me."
John 13.21 (Wycliffe),Wycliffe,New Testament,John,13,21,"Whanne Jhesus hadde seid these thingis, he was troblid in spirit, and witnesside, and seide, Treuli, treuli, Y seie to you, that oon of you schal bitraye me."
John 13.22 (Wycliffe),Wycliffe,New Testament,John,13,22,"Therfor the disciplis lokiden togidere, doutynge of whom he seide."
John 13.23 (Wycliffe),Wycliffe,New Testament,John,13,23,"And so oon of hise disciplis was restynge in the bosum of Jhesu, whom Jhesu louede."
John 13.24 (Wycliffe),Wycliffe,New Testament,John,13,24,"Therfor Symount Petre bikeneth to hym, and seith to hym, Who is it, of whom he seith?"
John 13.25 (Wycliffe),Wycliffe,New Testament,John,13,25,"And so whanne he hadde restid ayen on the brest of Jhesu, he seith to hym, Lord, who is it?"
John 13.26 (Wycliffe),Wycliffe,New Testament,John,13,26,"Jhesus answerde, He it is, to whom Y schal areche a sop of breed. And whanne he hadde wet breed, he yaf to Judas of Symount Scarioth."
John 13.27 (Wycliffe),Wycliffe,New Testament,John,13,27,"And aftir the mussel, thanne Sathanas entride in to hym. And Jhesus seith to hym, That thing that thou doist, do thou swithe."
John 13.28 (Wycliffe),Wycliffe,New Testament,John,13,28,"And noon of hem that saten at the mete wiste, wherto he seide to hym."
John 13.29 (Wycliffe),Wycliffe,New Testament,John,13,29,"For summe gessiden, for Judas hadde pursis, that Jhesus hadde seid to hym, Bie thou tho thingis, that ben nedeful to vs to the feeste dai, or that he schulde yyue sum thing to nedi men."
John 13.30 (Wycliffe),Wycliffe,New Testament,John,13,30,"Therfor whanne he hadde takun the mussel, he wente out anoon; and it was nyyt."
John 13.31 (Wycliffe),Wycliffe,New Testament,John,13,31,"And whanne he was gon out, Jhesus seide, Now mannus sone is clarified, and God is clarified in hym."
John 13.32 (Wycliffe),Wycliffe,New Testament,John,13,32,"If God is clarified in hym, God schal clarifie hym in hym silf, and anoon he schal clarifie hym."
John 13.33 (Wycliffe),Wycliffe,New Testament,John,13,33,"Litle sones, yit a litil Y am with you; ye schulen seke me, and, as Y seide to the Jewis, Whidur Y go, ye moun not come; and to you Y seie now."
John 13.34 (Wycliffe),Wycliffe,New Testament,John,13,34,"Y yyue to you a newe maundement, that ye loue togidir, as Y louede you, and that ye loue togidir."
John 13.35 (Wycliffe),Wycliffe,New Testament,John,13,35,"In this thing alle men schulen knowe, that ye ben my disciplis, if ye han loue togidere."
John 13.36 (Wycliffe),Wycliffe,New Testament,John,13,36,"Symount Petre seith to hym, Lord, whidur goist thou? Jhesus answeride, Whidur Y go, thou mayst not sue me now, but thou schalt sue afterward."
John 13.37 (Wycliffe),Wycliffe,New Testament,John,13,37,"Petre seith to hym, Whi may Y not sue thee now? Y schal putte my lijf for thee."
John 13.38 (Wycliffe),Wycliffe,New Testament,John,13,38,"Jhesus answeride, Thou schalt putte thi lijf for me? Treuli, treuli, Y seie to thee, the cok schal not crowe, til thou schalt denye me thries. And he seith to hise disciplis."
John 14.1 (Wycliffe),Wycliffe,New Testament,John,14,1,"Be not youre herte afraied, ne drede it; ye bileuen in God, and bileue ye in me."
John 14.2 (Wycliffe),Wycliffe,New Testament,John,14,2,"In the hous of my fadir ben many dwellyngis; if ony thing lesse, Y hadde seid to you, for Y go to make redi to you a place."
John 14.3 (Wycliffe),Wycliffe,New Testament,John,14,3,"And if Y go, and make redi to you a place, eftsoones Y come, and Y schal take you to my silf, that where Y am, ye be."
John 14.4 (Wycliffe),Wycliffe,New Testament,John,14,4,"And whidur Y go, ye witen, and ye witen the weie."
John 14.5 (Wycliffe),Wycliffe,New Testament,John,14,5,"Thomas seith to hym, Lord, we witen not whidur thou goist, and hou moun we wite the weie?"
John 14.6 (Wycliffe),Wycliffe,New Testament,John,14,6,"Jhesus seith to hym, Y am weie, treuthe, and lijf; no man cometh to the fadir, but bi me."
John 14.7 (Wycliffe),Wycliffe,New Testament,John,14,7,"If ye hadden knowe me, sotheli ye hadden knowe also my fadir; and aftirward ye schulen knowe hym, and ye han seyn hym."
John 14.8 (Wycliffe),Wycliffe,New Testament,John,14,8,"Filip seith to hym, Lord, schewe to vs the fadir, and it suffisith to vs."
John 14.9 (Wycliffe),Wycliffe,New Testament,John,14,9,"Jhesus seith to hym, So long tyme Y am with you, and han ye not knowun me? Filip, he that seeth me, seeth also the fadir. Hou seist thou, schewe to vs the fadir?"
John 14.10 (Wycliffe),Wycliffe,New Testament,John,14,10,"Bileuest thou not, that Y am in the fadir, and the fadir is in me? The wordis that Y speke to you, Y speke not of my silf; but the fadir hym silf dwellynge in me, doith the werkis."
John 14.11 (Wycliffe),Wycliffe,New Testament,John,14,11,"Bileue ye not, that Y am in the fadir, and the fadir is in me?"
John 14.12 (Wycliffe),Wycliffe,New Testament,John,14,12,"Ellis bileue ye for thilke werkis. Treuli, treuli, Y seie to you, if a man bileueth in me, also he schal do the werkis that Y do; and he schal do grettere werkis than these, for Y go to the fadir."
John 14.13 (Wycliffe),Wycliffe,New Testament,John,14,13,"And what euere thing ye axen the fadir in my name, Y schal do this thing, that the fadir be glorified in the sone."
John 14.14 (Wycliffe),Wycliffe,New Testament,John,14,14,"If ye axen ony thing in my name, Y schal do it."
John 14.15 (Wycliffe),Wycliffe,New Testament,John,14,15,"If ye louen me, kepe ye my comaundementis."
John 14.16 (Wycliffe),Wycliffe,New Testament,John,14,16,"And Y schal preye the fadir, and he schal yyue to you another coumfortour,"
John 14.17 (Wycliffe),Wycliffe,New Testament,John,14,17,"the spirit of treuthe, to dwelle with you with outen ende; which spirit the world may not take, for it seeth hym not, nether knowith hym. But ye schulen knowe hym, for he schal dwelle with you, and he schal be in you."
John 14.18 (Wycliffe),Wycliffe,New Testament,John,14,18,"Y schal not leeue you fadirles, Y schal come to you."
John 14.19 (Wycliffe),Wycliffe,New Testament,John,14,19,"Yit a litil, and the world seeth not now me; but ye schulen se me, for Y lyue, and ye schulen lyue."
John 14.20 (Wycliffe),Wycliffe,New Testament,John,14,20,"In that dai ye schulen knowe, that Y am in my fadir, and ye in me, and Y in you."
John 14.21 (Wycliffe),Wycliffe,New Testament,John,14,21,"He that hath my comaundementis, and kepith hem, he it is that loueth me; and he that loueth me, schal be loued of my fadir, and Y schal loue hym, and Y schal schewe to hym my silf."
John 14.22 (Wycliffe),Wycliffe,New Testament,John,14,22,"Judas seith to hym, not he of Scarioth, Lord, what is don, that thou schalt schewe thi silf to vs, and not to the world?"
John 14.23 (Wycliffe),Wycliffe,New Testament,John,14,23,"Jhesus answerde, and seide to hym, If ony man loueth me, he schal kepe my word; and my fadir schal loue hym, and we schulen come to hym, and we schulen dwelle with hym."
John 14.24 (Wycliffe),Wycliffe,New Testament,John,14,24,"He that loueth me not, kepith not my wordis; and the word which ye han herd, is not myn, but the fadris, that sente me."
John 14.25 (Wycliffe),Wycliffe,New Testament,John,14,25,"These thingis Y haue spokun to you, dwellynge among you; but thilke Hooli Goost,"
John 14.26 (Wycliffe),Wycliffe,New Testament,John,14,26,"the coumfortour, whom the fadir schal sende in my name, he schal teche you alle thingis, and schal schewe to you alle thingis, what euere thingis Y schal seie to you."
John 14.27 (Wycliffe),Wycliffe,New Testament,John,14,27,"Pees Y leeue to you, my pees Y yyue to you; not as the world yyueth, Y yiue to you; be not youre herte affrayed, ne drede it."
John 14.28 (Wycliffe),Wycliffe,New Testament,John,14,28,"Ye han herd, that Y seide to you, Y go, and come to you. If ye loueden me, forsothe ye schulden haue ioye, for Y go to the fadir, for the fadir is grettere than Y."
John 14.29 (Wycliffe),Wycliffe,New Testament,John,14,29,"And now Y haue seid to you, bifor that it be don, that whanne it is don, ye bileuen."
John 14.30 (Wycliffe),Wycliffe,New Testament,John,14,30,"Now Y schal not speke many thingis with you; for the prince of this world cometh, and hath not in me ony thing."
John 14.31 (Wycliffe),Wycliffe,New Testament,John,14,31,"But that the world knowe, that Y loue the fadir; and as the fadir yaf a comaundement to me, so Y do. Rise ye, go we hennus."
John 15.1 (Wycliffe),Wycliffe,New Testament,John,15,1,"Y am a very vyne, and my fadir is an erthe tilier."
John 15.2 (Wycliffe),Wycliffe,New Testament,John,15,2,"Ech braunch in me that berith not fruyt, he schal take awey it; and ech that berith fruyt, he schal purge it, that it bere the more fruyt."
John 15.3 (Wycliffe),Wycliffe,New Testament,John,15,3,"Now ye ben clene, for the word that Y haue spokun to you."
John 15.4 (Wycliffe),Wycliffe,New Testament,John,15,4,"Dwelle ye in me, and Y in you; as a braunche may not make fruyt of it silf, but it dwelle in the vyne, so nether ye, but ye dwelle in me."
John 15.5 (Wycliffe),Wycliffe,New Testament,John,15,5,"Y am a vyne, ye the braunchis. Who that dwellith in me, and Y in hym, this berith myche fruyt, for with outen me ye moun no thing do."
John 15.6 (Wycliffe),Wycliffe,New Testament,John,15,6,"If ony man dwellith not in me, he schal be caste out as a braunche, and schal wexe drie; and thei schulen gadere hym, and thei schulen caste hym in to the fier, and he brenneth."
John 15.7 (Wycliffe),Wycliffe,New Testament,John,15,7,"If ye dwellen in me, and my wordis dwelle in you, what euer thing ye wolen, ye schulen axe, and it schal be don to you."
John 15.8 (Wycliffe),Wycliffe,New Testament,John,15,8,"In this thing my fadir is clarified, that ye brynge forth ful myche fruyt, and that ye be maad my disciplis."
John 15.9 (Wycliffe),Wycliffe,New Testament,John,15,9,"As my fadir louede me, Y haue loued you; dwelle ye in my loue."
John 15.10 (Wycliffe),Wycliffe,New Testament,John,15,10,"If ye kepen my comaundementis, ye schulen dwelle in my loue; as Y haue kept the comaundementis of my fadir, and Y dwelle in his loue."
John 15.11 (Wycliffe),Wycliffe,New Testament,John,15,11,"These thingis Y spak to you, that my ioye be in you, and youre ioye be fulfillid."
John 15.12 (Wycliffe),Wycliffe,New Testament,John,15,12,"This is my comaundement, that ye loue togidere, as Y louede you."
John 15.13 (Wycliffe),Wycliffe,New Testament,John,15,13,"No man hath more loue than this, that a man putte his lijf for hise freendis."
John 15.14 (Wycliffe),Wycliffe,New Testament,John,15,14,"Ye ben my freendis if ye doen tho thingis, that Y comaunde to you."
John 15.15 (Wycliffe),Wycliffe,New Testament,John,15,15,"Now Y schal not clepe you seruauntis, for the seruaunt woot not, what his lord schal do; but Y haue clepid you freendis, for alle thingis what euere Y herde of my fadir, Y haue maad knowun to you."
John 15.16 (Wycliffe),Wycliffe,New Testament,John,15,16,"Ye han not chosun me, but Y chees you; and Y haue put you, that ye go, and brynge forth fruyt, and youre fruyt dwelle; that what euere thing ye axen the fadir in my name, he yyue to you."
John 15.17 (Wycliffe),Wycliffe,New Testament,John,15,17,"These thingis Y comaunde to you, that ye loue togidere."
John 15.18 (Wycliffe),Wycliffe,New Testament,John,15,18,"If the world hatith you, wite ye, that it hadde me in hate rather than you."
John 15.19 (Wycliffe),Wycliffe,New Testament,John,15,19,"If ye hadden be of the world, the world schulde loue that thing that was his; but for ye ben not of the world, but Y chees you fro the world, therfor the world hatith you."
John 15.20 (Wycliffe),Wycliffe,New Testament,John,15,20,"Haue ye mynde of my word, which Y seide to you, The seruaunt is not grettere than his lord. If thei han pursued me, thei schulen pursue you also; if thei han kept my word, thei schulen kepe youre also."
John 15.21 (Wycliffe),Wycliffe,New Testament,John,15,21,"But thei schulen do to you alle these thingis for my name, for thei knowen not hym that sente me."
John 15.22 (Wycliffe),Wycliffe,New Testament,John,15,22,"If Y hadde not comun, and hadde not spokun to hem, thei schulden not haue synne; but now thei haue noon excusacioun of her synne."
John 15.23 (Wycliffe),Wycliffe,New Testament,John,15,23,"He that hatith me, hatith also my fadir."
John 15.24 (Wycliffe),Wycliffe,New Testament,John,15,24,"If Y hadde not doon werkis in hem, whiche noon other man dide, thei schulden not haue synne; but now both thei han seyn, and hatid me and my fadir."
John 15.25 (Wycliffe),Wycliffe,New Testament,John,15,25,"But that the word be fulfillid, that is writun in her lawe, For thei hadden me in hate with outen cause."
John 15.26 (Wycliffe),Wycliffe,New Testament,John,15,26,"But whanne the coumfortour schal come, which Y schal sende to you fro the fadir, a spirit of treuthe, which cometh of the fadir, he schal bere witnessyng of me;"
John 15.27 (Wycliffe),Wycliffe,New Testament,John,15,27,"and ye schulen bere witnessyng, for ye ben with me fro the bigynnyng."
John 16.1 (Wycliffe),Wycliffe,New Testament,John,16,1,"These thingis Y haue spokun to you, that ye be not sclaundrid."
John 16.2 (Wycliffe),Wycliffe,New Testament,John,16,2,"Thei schulen make you with outen the synagogis, but the our cometh, that ech man that sleeth you, deme that he doith seruyce to God."
John 16.3 (Wycliffe),Wycliffe,New Testament,John,16,3,"And thei schulen do to you these thingis, for thei han not knowun the fadir, nether me."
John 16.4 (Wycliffe),Wycliffe,New Testament,John,16,4,"But these thingis Y spak to you, that whanne the our of hem schal come, ye haue mynde, that Y seide to you."
John 16.5 (Wycliffe),Wycliffe,New Testament,John,16,5,"Y seide not to you these thingis fro the bigynnyng, for Y was with you. And now Y go to hym that sente me, and no man of you axith me, Whidur thou goist?"
John 16.6 (Wycliffe),Wycliffe,New Testament,John,16,6,"but for Y haue spokun to you these thingis, heuynesse hath fulfillid youre herte."
John 16.7 (Wycliffe),Wycliffe,New Testament,John,16,7,"But Y seie to you treuthe, it spedith to you, that Y go; for if Y go not forth, the coumfortour schal not come to you; but if Y go forth, Y schal sende hym to you."
John 16.8 (Wycliffe),Wycliffe,New Testament,John,16,8,"And whanne he cometh, he schal repreue the world of synne, and of riytwisnesse, and of doom."
John 16.9 (Wycliffe),Wycliffe,New Testament,John,16,9,"Of synne, for thei han not bileued in me;"
John 16.10 (Wycliffe),Wycliffe,New Testament,John,16,10,"and of riytwisnesse, for Y go to the fadir, and now ye schulen not se me;"
John 16.11 (Wycliffe),Wycliffe,New Testament,John,16,11,"but of doom, for the prince of this world is now demed."
John 16.12 (Wycliffe),Wycliffe,New Testament,John,16,12,"Yit Y haue many thingis for to seie to you, but ye moun not bere hem now."
John 16.13 (Wycliffe),Wycliffe,New Testament,John,16,13,"But whanne thilke spirit of treuthe cometh, he schal teche you al trewthe; for he schal not speke of hym silf, but what euer thinges he schal here, he schal speke; and he schal telle to you tho thingis that ben to come."
John 16.14 (Wycliffe),Wycliffe,New Testament,John,16,14,"He schal clarifie me, for of myne he schal take, and schal telle to you."
John 16.15 (Wycliffe),Wycliffe,New Testament,John,16,15,"Alle thingis whiche euer the fadir hath, ben myne; therfor Y seide to you, for of myne he schal take, and schal telle to you."
John 16.16 (Wycliffe),Wycliffe,New Testament,John,16,16,"A litil, and thanne ye schulen not se me; and eftsoone a litil, and ye schulen se me, for Y go to the fadir."
John 16.17 (Wycliffe),Wycliffe,New Testament,John,16,17,"Therfor summe of hise disciplis seiden togidere, What is this thing that he seith to vs, A litil, and ye schulen not se me; and eftsoone a litil, and ye schulen se me, for Y go to the fadir?"
John 16.18 (Wycliffe),Wycliffe,New Testament,John,16,18,"Therfor thei seiden, What is this that he seith to vs, A litil? we witen not what he spekith."
John 16.19 (Wycliffe),Wycliffe,New Testament,John,16,19,"And Jhesus knew, that thei wolden axe hym, and he seide to hem, Of this thing ye seken among you, for Y seide, A litil, and ye schulen not se me; and eftsoone a litil, and ye schulen se me."
John 16.20 (Wycliffe),Wycliffe,New Testament,John,16,20,"Treuli, treuli, Y seie to you, that ye schulen mourne and wepe, but the world schal haue ioye; and ye schulen be soreuful, but youre sorewe schal turne in to ioye."
John 16.21 (Wycliffe),Wycliffe,New Testament,John,16,21,"A womman whanne sche berith child, hath heuynesse, for hir tyme is comun; but whanne sche hath borun a sone, now sche thenkith not on the peyne, for ioye, for a man is borun in to the world."
John 16.22 (Wycliffe),Wycliffe,New Testament,John,16,22,"And therfor ye han now sorew, but eftsoone Y schal se you, and youre herte schal haue ioie, and no man schal take fro you youre ioie."
John 16.23 (Wycliffe),Wycliffe,New Testament,John,16,23,"And in that day ye schulen not axe me ony thing; treuli, treuli, Y seie to you, if ye axen the fadir ony thing in my name, he schal yyue to you."
John 16.24 (Wycliffe),Wycliffe,New Testament,John,16,24,"Til now ye axiden no thing in my name; axe ye, and ye schulen take, that youre ioie be ful."
John 16.25 (Wycliffe),Wycliffe,New Testament,John,16,25,"Y haue spokun to you these thingis in prouerbis; the our cometh, whanne now Y schal not speke to you in prouerbis, but opynli of my fadir Y schal telle to you."
John 16.26 (Wycliffe),Wycliffe,New Testament,John,16,26,"In that dai ye schulen axe in my name; and Y seie not to you, that Y schal preye the fadir of you;"
John 16.27 (Wycliffe),Wycliffe,New Testament,John,16,27,"for the fadir hym silf loueth you, for ye han loued me, and han bileued, that Y wente out fro God."
John 16.28 (Wycliffe),Wycliffe,New Testament,John,16,28,"Y wente out fro the fadir, and Y cam in to the world; eftsoone Y leeue the world, and Y go to the fadir."
John 16.29 (Wycliffe),Wycliffe,New Testament,John,16,29,"Hise disciplis seiden to hym, Lo! now thou spekist opynli, and thou seist no prouerbe."
John 16.30 (Wycliffe),Wycliffe,New Testament,John,16,30,"Now we witen, that thou wost alle thingis; and it is not nede to thee, that ony man axe thee. In this thing we bileuen, that thou wentist out fro God."
John 16.31 (Wycliffe),Wycliffe,New Testament,John,16,31,"Jhesus answeride to hem, Now ye bileuen."
John 16.32 (Wycliffe),Wycliffe,New Testament,John,16,32,"Lo! the our cometh, and now it cometh, that ye be disparplid, ech in to hise owne thingis, and that ye leeue me aloone; and Y am not aloone, for the fadir is with me."
John 16.33 (Wycliffe),Wycliffe,New Testament,John,16,33,"These thingis Y haue spokun to you, that ye haue pees in me; in the world ye schulen haue disese, but trust ye, Y haue ouercomun the world."
John 17.1 (Wycliffe),Wycliffe,New Testament,John,17,1,"These thingis Jhesus spak, and whanne he hadde cast vp hise iyen in to heuene, he seide, Fadir, the our cometh, clarifie thi sone, that thi sone clarifie thee."
John 17.2 (Wycliffe),Wycliffe,New Testament,John,17,2,"As thou hast youun to hym power on ech fleisch, that al thing that thou hast youun to hym, he yyue to hem euerlastynge lijf."
John 17.3 (Wycliffe),Wycliffe,New Testament,John,17,3,"And this is euerlastynge lijf, that thei knowe thee very God aloone, and whom thou hast sent, Jhesu Crist."
John 17.4 (Wycliffe),Wycliffe,New Testament,John,17,4,"Y haue clarified thee on the erthe, Y haue endid the werk, that thou hast youun to me to do."
John 17.5 (Wycliffe),Wycliffe,New Testament,John,17,5,"And now, fadir, clarifie thou me at thi silf, with the clerenesse that Y hadde at thee, bifor the world was maad."
John 17.6 (Wycliffe),Wycliffe,New Testament,John,17,6,"Y haue schewid thi name to tho men, whiche thou hast youun to me of the world; thei weren thine, and thou hast youun hem to me, and thei han kept thi word."
John 17.7 (Wycliffe),Wycliffe,New Testament,John,17,7,"And now thei han knowun, that alle thingis that thou hast youun to me, ben of thee."
John 17.8 (Wycliffe),Wycliffe,New Testament,John,17,8,"For the wordis that thou hast youun to me, Y yaf to hem; and thei han takun, and han knowun verili, that Y wente out fro thee; and thei bileueden, that thou sentist me."
John 17.9 (Wycliffe),Wycliffe,New Testament,John,17,9,"Y preie for hem, Y preye not for the world, but for hem that thou hast youun to me, for thei ben thine."
John 17.10 (Wycliffe),Wycliffe,New Testament,John,17,10,"And alle my thingis ben thine, and thi thingis ben myne; and Y am clarified in hem."
John 17.11 (Wycliffe),Wycliffe,New Testament,John,17,11,"And now Y am not in the world, and these ben in the world, and Y come to thee. Hooli fadir, kepe hem in thi name, whiche thou yauest to me, that thei ben oon, as we ben."
John 17.12 (Wycliffe),Wycliffe,New Testament,John,17,12,"While Y was with hem, Y kepte hem in thi name; thilke that thou yauest to me, Y kepte, and noon of hem perischide, but the sone of perdicioun, that the scripture be fulfillid."
John 17.13 (Wycliffe),Wycliffe,New Testament,John,17,13,"But now Y come to thee, and Y speke these thingis in the world, that thei haue my ioie fulfillid in hem silf."
John 17.14 (Wycliffe),Wycliffe,New Testament,John,17,14,"Y yaf to hem thi word, and the world hadde hem in hate; for thei ben not of the world, as Y am not of the world."
John 17.15 (Wycliffe),Wycliffe,New Testament,John,17,15,"Y preye not, that thou take hem awei fro the world, but that thou kepe hem fro yuel."
John 17.16 (Wycliffe),Wycliffe,New Testament,John,17,16,"They ben not of the world, as Y am not of the world."
John 17.17 (Wycliffe),Wycliffe,New Testament,John,17,17,Halewe thou hem in treuth; thi word is treuthe.
John 17.18 (Wycliffe),Wycliffe,New Testament,John,17,18,"As thou sentist me in to the world, also Y sente hem in to the world."
John 17.19 (Wycliffe),Wycliffe,New Testament,John,17,19,"And Y halewe my silf for hem, that also thei ben halewid in treuthe."
John 17.20 (Wycliffe),Wycliffe,New Testament,John,17,20,"And Y preye not oneli for hem, but also for hem that schulden bileue in to me bi the word of hem;"
John 17.21 (Wycliffe),Wycliffe,New Testament,John,17,21,"that all ben oon, as thou, fadir, in me, and Y in thee, that also thei in vs be oon; that the world bileue, that thou hast sent me."
John 17.22 (Wycliffe),Wycliffe,New Testament,John,17,22,"And Y haue youun to hem the clerenesse, that thou hast youun to me, that thei ben oon,"
John 17.23 (Wycliffe),Wycliffe,New Testament,John,17,23,"as we ben oon; Y in hem, and thou in me, that thei be endid in to oon; and that the world knowe, that thou sentist me, and hast loued hem, as thou hast loued also me."
John 17.24 (Wycliffe),Wycliffe,New Testament,John,17,24,"Fadir, thei whiche thou yauest to me, Y wole that where Y am, that thei be with me, that thei see my clerenesse, that thou hast youun to me; for thou louedist me bifor the makyng of the world."
John 17.25 (Wycliffe),Wycliffe,New Testament,John,17,25,"Fadir, riytfuli the world knew thee not, but Y knew thee, and these knewen, that thou sentist me."
John 17.26 (Wycliffe),Wycliffe,New Testament,John,17,26,"And Y haue maad thi name knowun to hem, and schal make knowun; that the loue bi which thou hast loued me, be in hem, and Y in hem."
John 18.1 (Wycliffe),Wycliffe,New Testament,John,18,1,"Whanne Jhesus hadde seid these thingis, he wente out with hise disciplis ouer the strond of Cedron, where was a yerd, in to which he entride, and hise disciplis."
John 18.2 (Wycliffe),Wycliffe,New Testament,John,18,2,"And Judas, that bitrayede hym, knew the place, for ofte Jhesus cam thidur with hise disciplis."
John 18.3 (Wycliffe),Wycliffe,New Testament,John,18,3,"Therfor whanne Judas hadde takun a cumpany of knyytis, and mynystris of the bischopis and of the Fariseis, he cam thidur with lanternys, and brondis, and armeris."
John 18.4 (Wycliffe),Wycliffe,New Testament,John,18,4,"And so Jhesus witynge alle thingis that weren to come on hym, wente forth, and seide to hem, Whom seken ye?"
John 18.5 (Wycliffe),Wycliffe,New Testament,John,18,5,"Thei answeriden to hym, Jhesu of Nazareth. Jhesus seith to hem, Y am. And Judas that bitraiede hym, stood with hem."
John 18.6 (Wycliffe),Wycliffe,New Testament,John,18,6,"And whanne he seide to hem, Y am, thei wenten abak, and fellen doun on the erthe."
John 18.7 (Wycliffe),Wycliffe,New Testament,John,18,7,"And eft he axide hem, Whom seken ye? And thei seiden, Jhesu of Nazareth."
John 18.8 (Wycliffe),Wycliffe,New Testament,John,18,8,"He answeride to hem, Y seide to you, that Y am; therfor if ye seken me, suffre ye these to go awei."
John 18.9 (Wycliffe),Wycliffe,New Testament,John,18,9,"That the word which he seide schulde be fulfillid, For Y loste not ony of hem, whiche thou hast youun to me."
John 18.10 (Wycliffe),Wycliffe,New Testament,John,18,10,"Therfor Symount Petre hadde a swerd, and drow it out, and smoot the seruaunt of the bischop, and kittide of his riyt eer. And the name of the seruaunt was Malcus."
John 18.11 (Wycliffe),Wycliffe,New Testament,John,18,11,"Therfor Jhesus seide to Petre, Putte thou thi swerd in to thi schethe; wolt thou not, that Y drynke the cuppe, that my fadir yaf to me?"
John 18.12 (Wycliffe),Wycliffe,New Testament,John,18,12,"Therfor the cumpenye of knyytis, and the tribune, and the mynystris of the Jewis, token Jhesu, and bounden hym,"
John 18.13 (Wycliffe),Wycliffe,New Testament,John,18,13,"and ledden hym first to Annas; for he was fadir of Caifas wijf, that was bischop of that yeer."
John 18.14 (Wycliffe),Wycliffe,New Testament,John,18,14,"And it was Caifas, that yaf counsel to the Jewis, that it spedith, that o man die for the puple."
John 18.15 (Wycliffe),Wycliffe,New Testament,John,18,15,"But Symount Petre suede Jhesu, and another disciple; and thilke disciple was knowun to the bischop. And he entride with Jhesu, in to the halle of the bischop;"
John 18.16 (Wycliffe),Wycliffe,New Testament,John,18,16,"but Petre stood at the dore with outforth. Therfor the tother disciple, that was knowun to the bischop, wente out, and seide to the womman that kepte the dore, and brouyte in Petre."
John 18.17 (Wycliffe),Wycliffe,New Testament,John,18,17,"And the damysel, kepere of the dore, seide to Petre, Whether thou art also of this mannys disciplis? He seide, Y am not."
John 18.18 (Wycliffe),Wycliffe,New Testament,John,18,18,"And the seruantis and mynystris stooden at the coolis, for it was coold, and thei warmyden hem; and Petre was with hem, stondynge and warmynge hym."
John 18.19 (Wycliffe),Wycliffe,New Testament,John,18,19,"And the bischop axide Jhesu of hise disciplis, and of his techyng."
John 18.20 (Wycliffe),Wycliffe,New Testament,John,18,20,"Jhesus answerde to hym, Y haue spokun opynli to the world; Y tauyte euermore in the synagoge, and in the temple, whider alle the Jewis camen togidere, and in hiddlis Y spak no thing."
John 18.21 (Wycliffe),Wycliffe,New Testament,John,18,21,"What axist thou me? axe hem that herden, what Y haue spokun to hem; lo! thei witen, what thingis Y haue seid."
John 18.22 (Wycliffe),Wycliffe,New Testament,John,18,22,"Whanne he hadde seid these thingis, oon of the mynystris stondynge niy, yaf a buffat to Jhesu, and seide, Answerist thou so to the bischop?"
John 18.23 (Wycliffe),Wycliffe,New Testament,John,18,23,"Jhesus answeride to hym, If Y haue spokun yuel, bere thou witnessyng of yuel; but if Y seide wel, whi smytist thou me?"
John 18.24 (Wycliffe),Wycliffe,New Testament,John,18,24,"And Annas sente hym boundun to Caifas, the bischop."
John 18.25 (Wycliffe),Wycliffe,New Testament,John,18,25,"And Symount Petre stood, and warmyde him; and thei seiden to hym, Whether also thou art his disciple? He denyede, and seide, Y am not."
John 18.26 (Wycliffe),Wycliffe,New Testament,John,18,26,"Oon of the bischops seruantis, cosyn of hym, whos eere Petre kitte of, seide, Say Y thee not in the yerd with hym?"
John 18.27 (Wycliffe),Wycliffe,New Testament,John,18,27,"And Petre eftsoone denyede, and anoon the cok crew."
John 18.28 (Wycliffe),Wycliffe,New Testament,John,18,28,"Thanne thei ledden Jhesu to Cayfas, in to the moot halle; and it was eerli, and thei entriden not in to the moot halle, that thei schulden not be defoulid, but that thei schulden ete pask."
John 18.29 (Wycliffe),Wycliffe,New Testament,John,18,29,"Therfor Pilat wente out with outforth to hem, and seide, What accusyng brynge ye ayens this man?"
John 18.30 (Wycliffe),Wycliffe,New Testament,John,18,30,"Thei answeriden, and seiden to hym, If this were not a mysdoere, we hadden not bitakun hym to thee."
John 18.31 (Wycliffe),Wycliffe,New Testament,John,18,31,"Thanne Pilat seith to hem, Take ye hym, and deme ye him, after youre lawe. And the Jewis seiden to hym, It is not leueful to vs to sle ony man;"
John 18.32 (Wycliffe),Wycliffe,New Testament,John,18,32,"that the word of Jhesu schulde be fulfillid, whiche he seide, signifiynge bi what deth he schulde die."
John 18.33 (Wycliffe),Wycliffe,New Testament,John,18,33,"Therfor eftsoone Pilat entride in to the moot halle, and clepide Jhesu, and seide to hym, Art thou kyng of Jewis?"
John 18.34 (Wycliffe),Wycliffe,New Testament,John,18,34,"Jhesus answerde, and seide to hym, Seist thou this thing of thi silf, ether othere han seid to thee of me?"
John 18.35 (Wycliffe),Wycliffe,New Testament,John,18,35,"Pilat answeride, Whether Y am a Jewe? Thi folc and bischops bitoken thee to me; what hast thou don?"
John 18.36 (Wycliffe),Wycliffe,New Testament,John,18,36,"Jhesus answeride, My kingdom is not of this world; if my kingdom were of this world, my mynystris schulden stryue, that Y schulde not be takun to the Jewis; but now my kingdom is not here."
John 18.37 (Wycliffe),Wycliffe,New Testament,John,18,37,"And so Pilat seide to hym, Thanne thou art a king. Jhesus answeride, Thou seist, that Y am a king. To this thing Y am borun, and to this Y am comun in to the world, to bere witnessing to treuthe. Eche that is of treuthe, herith my vois."
John 18.38 (Wycliffe),Wycliffe,New Testament,John,18,38,"Pilat seith to hym, What is treuthe? And whanne he hadde seid this thing, eft he wente out to the Jewis, and seide to hem, Y fynde no cause in hym."
John 18.39 (Wycliffe),Wycliffe,New Testament,John,18,39,"But it is a custom to you, that Y delyuere oon to you in pask; therfor wole ye that Y delyuere to you the kyng of Jewis?"
John 18.40 (Wycliffe),Wycliffe,New Testament,John,18,40,"Alle crieden eftsoone, and seiden, Not this, but Baraban. And Barabas was a theef."
John 19.1 (Wycliffe),Wycliffe,New Testament,John,19,1,"Therfor Pilat took thanne Jhesu, and scourgide."
John 19.2 (Wycliffe),Wycliffe,New Testament,John,19,2,"And kniytis writhen a coroun of thornes, and setten on his heed, and diden aboute hym a cloth of purpur,"
John 19.3 (Wycliffe),Wycliffe,New Testament,John,19,3,"and camen to him, and seiden, Heil, kyng of Jewis. And thei yauen to him buffatis."
John 19.4 (Wycliffe),Wycliffe,New Testament,John,19,4,"Eftsoone Pilat wente out, and seide to hem, Lo! Y brynge hym out to you, that ye knowe, that Y fynde no cause in him."
John 19.5 (Wycliffe),Wycliffe,New Testament,John,19,5,"And so Jhesus wente out, berynge a coroun of thornes, and a cloth of purpur. And he seith to hem, Lo! the man."
John 19.6 (Wycliffe),Wycliffe,New Testament,John,19,6,"But whanne the bischopis and mynystris hadden seyn hym, thei crieden, and seiden, Crucifie, crucifie hym. Pilat seith to hem, Take ye hym, and crucifie ye, for Y fynde no cause in hym."
John 19.7 (Wycliffe),Wycliffe,New Testament,John,19,7,"The Jewis answeriden to hym. We han a lawe, and bi the lawe he owith to die, for he made hym Goddis sone."
John 19.8 (Wycliffe),Wycliffe,New Testament,John,19,8,"Therfor whanne Pilat hadde herd this word, he dredde the more."
John 19.9 (Wycliffe),Wycliffe,New Testament,John,19,9,"And he wente in to the moot halle eftsoone, and seide to Jhesu, Of whennus art thou? But Jhesus yaf noon answere to him."
John 19.10 (Wycliffe),Wycliffe,New Testament,John,19,10,"Pilat seith to him, Spekist thou not to me? Woost thou not, that Y haue power to crucifie thee, and Y haue power to delyuere thee?"
John 19.11 (Wycliffe),Wycliffe,New Testament,John,19,11,"Jhesus answeride, Thou schuldist not haue ony power ayens me, but it were youun to thee from aboue; therfor he that bitook me to thee, hath the more synne."
John 19.12 (Wycliffe),Wycliffe,New Testament,John,19,12,"Fro that tyme Pilat souyte to delyuere hym; but the Jewis crieden, and seiden, If thou delyuerist this man, thou art not the emperouris freend; for ech man that makith hym silf king, ayen seith the emperoure."
John 19.13 (Wycliffe),Wycliffe,New Testament,John,19,13,"And Pilat, whanne he hadde herd these wordis, ledde Jhesu forth, and sat for domesman in a place, that is seid Licostratos, but in Ebrew Golgatha."
John 19.14 (Wycliffe),Wycliffe,New Testament,John,19,14,"And it was pask eue, as it were the sixte our. And he seith to the Jewis, Lo! youre king."
John 19.15 (Wycliffe),Wycliffe,New Testament,John,19,15,"But thei crieden, and seiden, Take awei, take awei; crucifie him. Pilat seith to hem, Schal I crucifie youre king? The bischops answeriden, We han no king but the emperour."
John 19.16 (Wycliffe),Wycliffe,New Testament,John,19,16,"And thanne Pilat bitook him to hem, that he schulde be crucified. And thei token Jhesu, and ledden him out."
John 19.17 (Wycliffe),Wycliffe,New Testament,John,19,17,"And he bar to hym silf a cros, and wente out in to that place, that is seid of Caluarie, in Ebreu Golgatha;"
John 19.18 (Wycliffe),Wycliffe,New Testament,John,19,18,"where thei crucifieden him, and othere tweyne with him, oon on this side and oon on that side, and Jhesus in the myddil."
John 19.19 (Wycliffe),Wycliffe,New Testament,John,19,19,"And Pilat wroot a title, and sette on the cros; and it was writun, Jhesu of Nazareth, king of Jewis."
John 19.20 (Wycliffe),Wycliffe,New Testament,John,19,20,"Therfor manye of the Jewis redden this title, for the place where Jhesus was crucified, was niy the citee, and it was writun in Ebreu, Greek, and Latyn."
John 19.21 (Wycliffe),Wycliffe,New Testament,John,19,21,"Therfor the bischops of the Jewis seiden to Pilat, Nyle thou write kyng of Jewis, but for he seide, Y am king of Jewis."
John 19.22 (Wycliffe),Wycliffe,New Testament,John,19,22,"Pilat answeride, That that Y haue writun, Y haue writun."
John 19.23 (Wycliffe),Wycliffe,New Testament,John,19,23,"Therfor the knyytis whanne thei hadden crucified hym, token hise clothis, and maden foure partis, to ech knyyt a part, and a coot. And the coot was without seem, and wouun al aboute."
John 19.24 (Wycliffe),Wycliffe,New Testament,John,19,24,"Therfor thei seiden togidere, Kitte we not it, but caste we lot, whos it is; that the scripture be fulfillid, seiynge, Thei partiden my clothis to hem, and on my cloth thei casten lot. And the kniytis diden these thingis."
John 19.25 (Wycliffe),Wycliffe,New Testament,John,19,25,"But bisidis the cros of Jhesu stoden his modir, and the sistir of his modir, Marie Cleofe, and Marie Maudeleyne."
John 19.26 (Wycliffe),Wycliffe,New Testament,John,19,26,"Therfor whanne Jhesu hadde seyn his modir, and the disciple stondynge, whom he louyde, he seith to hise modir, Womman, lo thi sone."
John 19.27 (Wycliffe),Wycliffe,New Testament,John,19,27,"Aftyrward he seith to the disciple, Lo! thi modir. And fro that our the disciple took hir in to his modir."
John 19.28 (Wycliffe),Wycliffe,New Testament,John,19,28,"Aftirward Jhesus witynge, that now alle thingis ben endid, that the scripture were fulfillid, he seith, Y thirste."
John 19.29 (Wycliffe),Wycliffe,New Testament,John,19,29,"And a vessel was set ful of vynegre. And thei leiden in isope aboute the spounge ful of vynegre, and putten to his mouth."
John 19.30 (Wycliffe),Wycliffe,New Testament,John,19,30,"Therfor whanne Jhesus hadde takun the vynegre, he seid, It is endid. And whanne his heed was bowid doun, he yaf vp the goost."
John 19.31 (Wycliffe),Wycliffe,New Testament,John,19,31,"Therfor for it was the pask eue, that the bodies schulden not abide on the cros in the sabat, for that was a greet sabat dai, the Jewis preiden Pilat, that the hipis of hem schulden be brokun, and thei takun awei."
John 19.32 (Wycliffe),Wycliffe,New Testament,John,19,32,"Therfor knyytis camen, and thei braken the thies of the firste, and of the tothere, that was crucified with hym."
John 19.33 (Wycliffe),Wycliffe,New Testament,John,19,33,"But whanne thei weren comun to Jhesu, as thei sayn him deed thanne, thei braken not hise thies;"
John 19.34 (Wycliffe),Wycliffe,New Testament,John,19,34,"but oon of the knyytis openyde his side with a spere, and anoon blood and watir wenten out."
John 19.35 (Wycliffe),Wycliffe,New Testament,John,19,35,"And he that saiy, bare witnessyng, and his witnessing is trewe; and he woot that he seith trewe thingis, that ye bileue."
John 19.36 (Wycliffe),Wycliffe,New Testament,John,19,36,"And these thingis weren don, that the scripture schulde be fulfillid, Ye schulen not breke a boon of hym."
John 19.37 (Wycliffe),Wycliffe,New Testament,John,19,37,"And eftsoone another scripture seith, Thei schulen se in whom thei piyten thorow."
John 19.38 (Wycliffe),Wycliffe,New Testament,John,19,38,"But after these thingis Joseph of Armathi preyede Pilat, that he schulde take awei the bodi of Jhesu, for that he was a disciple of Jhesu, but priui for drede of the Jewis. And Pilat suffride. And so he cam, and took awei the bodi of Jhesu."
John 19.39 (Wycliffe),Wycliffe,New Testament,John,19,39,"And Nychodeme cam also, that hadde come to hym first bi nyyt, and brouyte a meddlynge of myrre and aloes, as it were an hundrid pound."
John 19.40 (Wycliffe),Wycliffe,New Testament,John,19,40,"And thei token the bodi of Jhesu, and boundun it in lynun clothis with swete smellynge oynementis, as it is custom to Jewis for to birie."
John 19.41 (Wycliffe),Wycliffe,New Testament,John,19,41,"And in the place where he was crucified, was a yerd, and in the yerd a newe graue, in which yit no man was leid."
John 19.42 (Wycliffe),Wycliffe,New Testament,John,19,42,"Therfor there thei putten Jhesu, for the vigilie of Jewis feeste, for the sepulcre was niy."
John 20.1 (Wycliffe),Wycliffe,New Testament,John,20,1,"And in o dai of the wouke Marie Maudeleyn cam eerli to the graue, whanne it was yit derk. And sche say the stoon moued awei fro the graue."
John 20.2 (Wycliffe),Wycliffe,New Testament,John,20,2,"Therfor sche ran, and cam to Symount Petre, and to another disciple, whom Jhesus louede, and seith to hem, Thei han takun the Lord fro the graue, and we witen not, where thei han leid hym."
John 20.3 (Wycliffe),Wycliffe,New Testament,John,20,3,"Therfor Petre wente out, and thilke other disciple, and thei camen to the graue."
John 20.4 (Wycliffe),Wycliffe,New Testament,John,20,4,"And thei tweyne runnen togidre, and thilke othere disciple ran bifor Petre, and cam first to the graue."
John 20.5 (Wycliffe),Wycliffe,New Testament,John,20,5,"And whanne he stoupide, he sai the schetis liynge, netheles he entride not."
John 20.6 (Wycliffe),Wycliffe,New Testament,John,20,6,"Therfor Symount Petre cam suynge hym, and he entride in to the graue, and he say the schetis leid,"
John 20.7 (Wycliffe),Wycliffe,New Testament,John,20,7,"and the sudarie that was on his heed, not leid with the schetis, but bi it silf wlappid in to a place."
John 20.8 (Wycliffe),Wycliffe,New Testament,John,20,8,"Therfor thanne thilke disciple that cam first to the graue, entride, and sai, and bileuede."
John 20.9 (Wycliffe),Wycliffe,New Testament,John,20,9,"For thei knewen not yit the scripture, that it behofte him to rise ayen fro deth."
John 20.10 (Wycliffe),Wycliffe,New Testament,John,20,10,Therfor the disciplis wenten eftsoone to hem silf.
John 20.11 (Wycliffe),Wycliffe,New Testament,John,20,11,"But Marie stood at the graue with outforth wepynge. And the while sche wepte, sche bowide hir, and bihelde forth in to the graue."
John 20.12 (Wycliffe),Wycliffe,New Testament,John,20,12,"And sche sai twei aungels sittinge in white, oon at the heed and oon at the feet, where the bodi of Jhesu was leid."
John 20.13 (Wycliffe),Wycliffe,New Testament,John,20,13,"And thei seien to hir, Womman, what wepist thou? Sche seide to hem, For thei han take awei my lord, and Y woot not, where thei han leid him."
John 20.14 (Wycliffe),Wycliffe,New Testament,John,20,14,"Whanne sche hadde seid these thingis, sche turnede bacward, and sai Jhesu stondinge, and wiste not that it was Jhesu."
John 20.15 (Wycliffe),Wycliffe,New Testament,John,20,15,"Jhesus seith to hir, Womman, what wepist thou? whom sekist thou? She gessynge that he was a gardynere, seith to him, Sire, if thou hast takun him vp, seie to me, where thou hast leid him, and Y schal take hym awei."
John 20.16 (Wycliffe),Wycliffe,New Testament,John,20,16,"Jhesus seith to hir, Marie. Sche turnede, and seith to hym, Rabony, that is to seie, Maister."
John 20.17 (Wycliffe),Wycliffe,New Testament,John,20,17,"Jhesus seith to hir, Nyle thou touche me, for Y haue not yit stied to my fadir; but go to my britheren, and seie to hem, Y stie to my fadir and to youre fadir, to my God and to youre God."
John 20.18 (Wycliffe),Wycliffe,New Testament,John,20,18,"Marie Maudeleyne cam, tellinge to the disciplis, That Y sai the Lord, and these thingis he seide to me."
John 20.19 (Wycliffe),Wycliffe,New Testament,John,20,19,"Therfor whanne it was eue in that dai, oon of the sabatis, and the yatis weren schit, where the disciplis weren gaderid, for drede of the Jewis, Jhesus cam, and stood in the myddil of the disciplis, and he seith to hem, Pees to you."
John 20.20 (Wycliffe),Wycliffe,New Testament,John,20,20,"And whanne he hadde seid this, he schewide to hem hondis and side; therfor the disciplis ioieden, for the Lord was seyn."
John 20.21 (Wycliffe),Wycliffe,New Testament,John,20,21,"And he seith to hem eft, Pees to you; as the fadir sente me, Y sende you."
John 20.22 (Wycliffe),Wycliffe,New Testament,John,20,22,"Whanne he had seid this, he blewe on hem, and seide, Take ye the Hooli Goost;"
John 20.23 (Wycliffe),Wycliffe,New Testament,John,20,23,"whos synnes ye foryyuen, tho ben foryouun to hem; and whos ye withholden, tho ben withholdun."
John 20.24 (Wycliffe),Wycliffe,New Testament,John,20,24,"But Thomas, oon of the twelue, that is seid Didimus, was not with hem, whanne Jhesus cam."
John 20.25 (Wycliffe),Wycliffe,New Testament,John,20,25,"Therfor the othere disciplis seiden, We han seyn the Lord. And he seide to hem, But Y se in hise hondis the fitchinge of the nailis, and putte my fyngur in to the places of the nailis, and putte myn hond in to his side, Y schal not bileue."
John 20.26 (Wycliffe),Wycliffe,New Testament,John,20,26,"And after eiyte daies eftsoone hise disciplis weren with ynne, and Thomas with hem. Jhesus cam, while the yatis weren schit, and stood in the myddil, and seide, Pees to you."
John 20.27 (Wycliffe),Wycliffe,New Testament,John,20,27,"Afterward he seith to Thomas, Putte in here thi fyngur, and se myn hondis, and putte hidur thin hond, and putte in to my side, and nyle thou be vnbileueful, but feithful."
John 20.28 (Wycliffe),Wycliffe,New Testament,John,20,28,"Thomas answeride, and seide to him, My Lord and my God."
John 20.29 (Wycliffe),Wycliffe,New Testament,John,20,29,"Jhesus seith to him, Thomas, for thou hast seyn me, thou bileuedist; blessid ben thei, that seyn not, and han bileued."
John 20.30 (Wycliffe),Wycliffe,New Testament,John,20,30,"And Jhesus dide many othere signes in the siyt of hise disciplis, whiche ben not writun in this book."
John 20.31 (Wycliffe),Wycliffe,New Testament,John,20,31,"But these ben writun, that ye bileue, that Jhesus is Crist, the sone of God, and that ye bileuynge haue lijf in his name."
John 21.1 (Wycliffe),Wycliffe,New Testament,John,21,1,"Afterward Jhesus eftsoone schewide hym to hise disciplis, at the see of Tiberias."
John 21.2 (Wycliffe),Wycliffe,New Testament,John,21,2,"And he schewide him thus. There weren togidere Symount Petre, and Thomas, that is seid Didimus, and Nathanael, that was of the Cane of Galilee, and the sones of Zebedee, and tweyne othere of hise disciplis."
John 21.3 (Wycliffe),Wycliffe,New Testament,John,21,3,"Symount Petre seith to hem, Y go to fische. Thei seyn to hym, And we comen with thee. And thei wenten out, and wenten in to a boot. And in that niyt thei token no thing."
John 21.4 (Wycliffe),Wycliffe,New Testament,John,21,4,"But whanne the morewe was comun, Jhesus stood in the brenke; netheles the disciplis knewen not, that it was Jhesus."
John 21.5 (Wycliffe),Wycliffe,New Testament,John,21,5,"Therfor Jhesus seith to hem, Children, whethir ye han ony souping thing? Thei answeriden to hym, Nay. He seide to hem,"
John 21.6 (Wycliffe),Wycliffe,New Testament,John,21,6,"Putte ye the nett in to the riyt half of the rowing, and ye schulen fynde. And thei puttiden the nett; and thanne thei miyten not drawe it for multitude of fischis."
John 21.7 (Wycliffe),Wycliffe,New Testament,John,21,7,"Therfor thilke disciple, whom Jhesus louede, seide to Petre, It is the Lord. Symount Petre, whanne he hadde herd that it is the Lord, girte hym with a coote, for he was nakid, and wente in to the see."
John 21.8 (Wycliffe),Wycliffe,New Testament,John,21,8,"But the othere disciplis camen bi boot, for thei weren not fer fro the lond, but as a two hundrid cubitis, drawinge the nett of fischis."
John 21.9 (Wycliffe),Wycliffe,New Testament,John,21,9,"And as thei camen doun in to the lond, thei sayn coolis liynge, and a fisch leid on, and breed."
John 21.10 (Wycliffe),Wycliffe,New Testament,John,21,10,"Jhesus seith to hem, Bringe ye of the fyschis, whiche ye han takun now."
John 21.11 (Wycliffe),Wycliffe,New Testament,John,21,11,"Symount Petre wente vp, and drowy the nett in to the lond, ful of grete fischis, an hundrid fifti and thre; and whanne thei weren so manye, the nett was not brokun."
John 21.12 (Wycliffe),Wycliffe,New Testament,John,21,12,"Jhesus seith to hem, Come ye, ete ye. And no man of hem that saten at the mete, durste axe hym, Who art thou, witinge that it is the Lord."
John 21.13 (Wycliffe),Wycliffe,New Testament,John,21,13,"And Jhesus cam, and took breed, an yaf to hem, and fisch also."
John 21.14 (Wycliffe),Wycliffe,New Testament,John,21,14,"Now this thridde tyme Jhesus was schewid to hise disciplis, whanne he hadde risun ayen fro deth."
John 21.15 (Wycliffe),Wycliffe,New Testament,John,21,15,"And whanne thei hadde etun, Jhesus seith to Simount Petre, Symount of Joon, louest thou me more than these? He seith to him, Yhe, Lord, thou woost that Y loue thee. Jhesus seith to hym, Fede thou my lambren."
John 21.16 (Wycliffe),Wycliffe,New Testament,John,21,16,"Eft he seith to hym, Symount of Joon, louest thou me? He seith to him, Yhe, Lord, thou woost that Y loue thee. He seith to him, Fede thou my lambren."
John 21.17 (Wycliffe),Wycliffe,New Testament,John,21,17,"He seith to him the thridde tyme, Simount of Joon, louest thou me? Petre was heuy, for he seith to hym the thridde tyme, Louest thou me, and he seith to him, Lord, thou knowist alle thingis; thou woost that Y loue thee. Jhesus seith to hym, Fede my scheep."
John 21.18 (Wycliffe),Wycliffe,New Testament,John,21,18,"Treuli, treuli, Y seie to thee, whanne thou were yongere, thou girdidist thee, and wandridist where thou woldist; but whanne thou schalt waxe eldere, thou schalt holde forth thin hondis, and another schal girde thee, and schal lede thee whidur thou wolt not."
John 21.19 (Wycliffe),Wycliffe,New Testament,John,21,19,"He seide this thing, signifynge bi what deth he schulde glorifie God. And whanne he hadde seid these thingis, he seith to hym, Sue thou me."
John 21.20 (Wycliffe),Wycliffe,New Testament,John,21,20,"Petre turnede, and say thilke disciple suynge, whom Jhesus louede, which also restid in the soper on his brest, and he seide to hym, Lord, who is it, that schal bitraie thee?"
John 21.21 (Wycliffe),Wycliffe,New Testament,John,21,21,"Therfor whanne Petre hadde seyn this, he seith to Jhesu, Lord, but what this?"
John 21.22 (Wycliffe),Wycliffe,New Testament,John,21,22,"Jhesus seith to him, So I wole that he dwelle til that Y come, what to thee? sue thou me."
John 21.23 (Wycliffe),Wycliffe,New Testament,John,21,23,"Therfor this word wente out among the britheren, that thilke disciple dieth not. And Jhesus seide not to hym, that he dieth not, but, So Y wole that he dwelle til Y come, what to thee?"
John 21.24 (Wycliffe),Wycliffe,New Testament,John,21,24,"This is thilke disciple, that berith witnessyng of these thingis, and wroot hem; and we witen, that his witnessyng is trewe."
John 21.25 (Wycliffe),Wycliffe,New Testament,John,21,25,"And ther ben also manye othere thingis that Jhesus dide, whiche if thei ben writun bi ech bi hym silf, Y deme that the world hym silf schal not take tho bookis, that ben to be writun."
